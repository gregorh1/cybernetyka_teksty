=== cybernetyka_i_charakter1976-ocr (1) ===
Extracted from: cybernetyka_i_charakter1976-ocr (1).pdf
Generated by: pdftotext

Marian Mazur

cybernetyka i charakter
1. CYBERNETYKA ............................................................................................................................. 2
2. KONWENCJE TERMINOLOGICZNE .......................................................................................... 21
3. TEORIA I EMPIRIA ...................................................................................................................... 26
4. SYSTEM ....................................................................................................................................... 38
5. SPRZĘŻENIE ............................................................................................................................... 55
6. STEROWANIE ............................................................................................................................. 90
7. INFORMACJA ............................................................................................................................ 106
8. WALKA O POZNANIE CZŁOWIEKA ......................................................................................... 133
9. CZŁOWIEK JAKO SYSTEM AUTONOMICZNY ........................................................................ 147
10. PSYCHIKA ............................................................................................................................... 157
11. MOC FIZJOLOGICZNA I SOCJOLOGICZNA.......................................................................... 202
12. ZACHOWANIE ......................................................................................................................... 218
13. CHARAKTER ........................................................................................................................... 242
14. POZIOM CHARAKTERU ......................................................................................................... 252
15. DYNAMIZM CHARAKTERU .................................................................................................... 261
16. SZEROKOŚĆ CHARAKTERU ................................................................................................. 326
17. KONFIGURACJE CHARAKTEROLOGICZNE......................................................................... 341
Spis oznaczeń ................................................................................................................................ 385
INDEKS .......................................................................................................................................... 386
CYBERNETICS AND CHARACTER (Summary) ........................................................................... 402

http://autonom.edu.pl

Państwowy Instytut Wydawniczy
Warszawa 1976

1. CYBERNETYKA
Przez tysiąclecia nauka rozwijała się w sposób jednolity i klarowny i oto, niemal nagle,
znalazła się obecnie na dramatycznym zakręcie. Jest on szczególnie dramatyczny dla nas,
żyjących współcześnie i dzięki temu mogących ten proces obserwować bądź nawet w nim
uczestniczyć, zwłaszcza, że podobny zakręt już się w dziejach nauki nie powtórzy. Rzecz
jasna, potomnych zaskoczy jeszcze niejedna rewolucja w nauce, ale nie będą to zmiany tak
generalne jak te o których zamierzam tu powiedzieć.
Ta niezwykła sytuacja sprawia, że w nauce dzisiejszej istnieje jeszcze nauka
wczorajsza, ale już zaczyna istnieć nauka jutrzejsza, co umożliwia ich konfrontację.
Przypuszczając, że zdołam zaintrygować czytelników, przejdę do wyjaśnienia, o co właściwie
chodzi.
Najpierw postaram się scharakteryzować ową naukę wczorajszą, tradycyjną.
W odległej starożytności nauka była jedna, każdy naukowiec mógł ją uprawiać w
całości, gdyż zasób informacji stanowiący ówczesną wiedzę był niewielki. Jeszcze
Arystoteles mógł napisać nie tylko swoją „fizykę”, ale i to, czemu sam nie nadał nazwy (tę
część spuścizny Arystotelesa, jako dotyczącą spraw „spoza fizyki”, nazwano „metafizyką”), a
co głównie dotyczyło zagadnień logiki i psychologii.
W miarę przybywania nowych informacji dostarczanych przez naukę zaczęła
odgrywać rolę okoliczność, że pojemność informacyjna mózgu ludzkiego, a więc i mózgu
naukowców, jest ograniczona. Nie mogąc już opanować całej wiedzy rozszerzonej przez
poprzedników każdy następny naukowiec musiał ograniczać się do uprawiania tylko pewnej
części nauki, przez to jednak przestawał być znawcą pozostałej jej części.
Prowadziło to do dzielenia się nauki na dziedziny, potem dziedzin na działy, działów
na specjalności, i to coraz węższe, a nawet dochodziło do tego, że jeden naukowiec trawił całe
życie na rozwiązywaniu jednego tylko problemu lub nawet jednego tylko fragmentu jednego
problemu, stając się specjalistą, który wiedział prawie wszystko o prawie niczym.
Jest to proces znany jako „atomizacja nauki”. Obecnie istnieją tysiące wąskich
specjalności, których nie sposób wyliczyć i których już same tylko nazwy są przeważnie nie
zrozumiałe dla innych specjalistów. Poza tym poszczególne specjalności wytworzyły sobie
odrębną terminologię, co przyczyniło się do powstania barier językowych między nimi,
pogłębiających podziały w nauce.
2

Jednakże w większym jeszcze stopniu niż ciągle wzrastająca liczba coraz to nowych
specjalności do stanu krytycznego doprowadziło naukę tradycyjną to, że dzieleniu nauki na
poszczególne zakresy towarzyszyło traktowanie badanej rzeczywistości, jak gdyby dzieliła się
ona na odpowiadające im poszczególne zakresy; atomizacja nauki pociągnęła za sobą
atomizację rzeczywistości.
W rezultacie nauka tradycyjna stała się sumą odgraniczonych od siebie
monodyscyplin, wytwarzających sobie własną terminologię, własną metodologię i
traktujących przypisany sobie zakres rzeczywistości jako własny teren, poza który samemu
się nie wychodzi i na który innych się nie wpuszcza.
Poszczególne

monodyscypliny

ograniczały

się

do

problemów

m o n o d y s c y p l i n a r n y c h , tj. odnoszących się wyłącznie do obiektów z terenu danej
monodyscypliny i rozwiązywanych jej metodami. Naukowiec grzeszący „dyletantyzmem”
stosowania metod własnej monodyscypliny do obiektów spoza jej terenu bądź
„nowinkarstwem” wprowadzania na jej teren metod z innych monodyscyplin ryzykował
złamaniem sobie kariery. Ileż to przykrości spotkało Pasteura ze strony fizjologów za to, że
zajmował się bakteriami będąc chemikiem, albo Freuda ze strony psychologów za to, że
zajmował się psychiką będąc medykiem.
Niezależnie od monodyscyplin zajmujących się konkretami rozwijały się dyscypliny
zajmujące się abstrakcjami, a mianowicie matematyka i logika.
W wielu monodyscyplinach, głównie humanistycznych, posługiwanie się metodami
matematycznymi uchodziło za nieprzyzwoitość, ale w takich monodyscyplinach, jak fizyka i
nauki techniczne, matematyka odgrywała zawsze wielką rolę.
Natomiast żadnej roli w nauce tradycyjnej nie odgrywała logika. Była ona uprawiana
sama dla siebie, jako „sztuka dla sztuki”. Wszelkie rozumowania w monodyscyplinach
konkretnych opierały się nie na logice, lecz na zdrowym rozsądku. Jeżeli był to rozsądek
„zdrowy”, to oczywiście pozostawał w zgodzie z logiką, ale nie logika była jego źródłem,
lecz nawyki życiowego doświadczenia. Co więcej, jeżeli specjalista z jakiejś monodyscypliny
uznał za wskazane postudiować logikę, to słuszność jej twierdzeń oceniał na podstawie
własnego zdrowego rozsądku, a nie na odwrót. W nauce tradycyjnej wiele konkretnych
osiągnięć zawdzięczano dobrej znajomości matematyki, ale nie było chyba ani jednego, które
ktoś zawdzięczałby dobrej znajomości logiki.
Nauka tradycyjna miała więc strukturę obejmującą w zasadzie dwa obszary
problemów:
3

 problemy abstrakcyjne (rozwiązywane w matematyce),
 problemy konkretne monodyscyplinarne (rozwiązywane w poszczególnych
monodyscyplinach).
Na tym obrazie nauki zaczęły mniej więcej od połowy naszego stulecia gromadzić się
rysy, potem pęknięcia i wreszcie nastąpiły eksplozje zwiastujące przełom.
Gdyby zapytać ludzi przywykłych do struktury nauki wczorajszej, do kogo należy
produkowanie chleba, to niejeden z nich dałby sobie głowę uciąć, że do piekarzy. Ale to
nieprawda. Oprócz piekarzy należy ono do rolników dostarczających ziarna, młynarzy
mielących je na mąkę, techników konstruujących piece piekarskie, chemików zajmujących się
fermentacją ciasta, lekarzy zajmujących się zdrowotnością pieczywa, nie mówiąc już o tych,
co je rozwożą i sprzedają. Słowem, mamy tu do czynienia z koncentrycznym uderzeniem
wielu specjalności w ten przykładowy bochenek chleba.
Do niedawna myślano, a wielu i dziś jeszcze myśli, że np. budowanie miast to sprawa
architektów, a za nowoczesny uchodzi pogląd, że to sprawa urbanistów. Ale to także
nieprawda, bo oprócz domów i ulic trzeba zadbać o fabryki, w których mieszkańcy będą
pracować, o szkoły, w których będą się uczyć ich dzieci, o lecznice i apteki, o sklepy,
kawiarnie, kina i wiele innych rzeczy potrzebnych do życia. Tak więc i w budowie miast
powinna być koncentracja wielu specjalności. Powinna być, ale będzie dopiero w nauce
jutrzejszej, bo na razie jeszcze jej nie ma. Skutki są takie, że w nowo budowanych miastach
ludziom przeznacza się do życia wielopiętrowe szafy mieszkalne, z których matki nie mogą
wypuszczać dzieci, aby się pobawiły na dziedzińcu, bo z dziesiątego piętra nie sposób je
obserwować ani zawołać, żeby się zbytnio nie oddalały, ani usłyszeć płaczu, gdy sobie stłuką
kolano, ani szybko dostać się do nich w razie potrzeby, a ulice przeznacza się dla
samochodów, ludzie zaś, aby przejść do sklepu naprzeciwko, muszą obchodzić długie
ogrodzenia do najbliższego skrzyżowania i wędrować tam w dół i w górę po schodach oraz w
tunelach.
Są

to

przykłady

problemów

multidyscyplinarnych,

których

rozwiązywanie wymaga współdziałania specjalistów z różnych monodyscyplin.
Przykłady skutków braku współdziałania można by mnożyć: rozwijanie motoryzacji
bez udziału lekarzy, którzy ochłodziliby zapały techników do zatruwania powietrza spalinami
i przekształcania zieleńców w parkingi, rozwijanie przemysłu chemicznego bez udziału
przyrodników, którzy ostrzegliby przed dymami niszczącymi lasy i ściekami szerzącymi

4

śmierć w rzekach itd. Nazbierało się takich błędów tyle, że doprowadziły one do
powszechnego alarmu w ochronie naturalnego środowiska człowieka.
Może się tu nasunąć czytelnikom pytanie, dlaczego ta multidyscyplinarność okazała
się potrzebna dopiero teraz i dlaczego obywano się bez niej przez wieki, niekoniecznie ze
złym skutkiem. Ot, aby nawiązać do przykładu chleba, wiadomo na przykład, że chleb
upieczony przez wiejską gospodynię w piecu ulepionym z gliny przez jej męża był tak
smakowity, że gdzież tam do niego wypiekom przemysłowym uzyskiwanym przy udziale
agronomów, inżynierów tudzież doktorów medycyny.
Złożyło się na to wiele przyczyn.
Po pierwsze, niemal aż do naszych czasów nauka zajmowała się wyłącznie
problemami poznawczymi, i to tak dalece, że poznawanie uważano za istotę nauki, zupełnie
nie dostrzegając problemów decyzyjnych. Decydowanie nie było problematyką lecz
uprawnieniem. Monarcha kazał zbudować pałac, gdy mu się tak spodobało. Innemu na jego
miejscu mogłoby się spodobać inaczej, na przykład kazać zbudować cyrk. Zrozumienie
błędności takiego postępowania toruje sobie drogę z największym trudem — i dziś jeszcze
ogromna większość decydentów pojmuje decydowanie arbitralnie, jako przywilej i nagrodę
za zasługi, a nie jako jeden z rodzajów pracy polegający na rozwiązywaniu problemów
decyzyjnych (z podaniem dowodu trafności), nie gorszy, ale i nie lepszy od innych rodzajów
pracy, a na pewno wymagający odpowiednich kwalifikacji.
Po drugie, w rozwiązywaniu problemów poznawczych naukowcy, aby uzyskiwać
wyniki jednoznaczne i przez to umożliwiające wykrywanie praw naukowych, dążyli do
izolowania badanego wycinka rzeczywistości od wszelkich okoliczności ubocznych. Na
przykład słynne prawo promieniowania zostało wykryte przez Plancka dla „ciała doskonale
czarnego” (tj. pochłaniającego promieniowanie całkowicie, bez odbić od powierzchni ciała).
Fizjologowie badający oddziaływanie określonych bakterii na zwierzęta doświadczalne
czynią to w warunkach sterylnych, tj. z usunięciem innych bakterii, itp. W przeciwieństwie do
tego problemy decyzyjne nie dają się izolować wycinkowo. Nic nie wyjdzie z usprawnienia
warunków pracy, gdy pracownik mało zarabia, ma gburowatego zwierzchnika, męczy się i
traci mnóstwo czasu na dojazdy do pracy, ma nędzne mieszkanie, źle mu się układa życie
rodzinne, nie ma rozrywek kulturalnych itp. — od żadnej z tych okoliczności uciec się nie da.
Chory nie idzie do lekarza po to, żeby mu wyleczono nerki, lecz żeby mieć zdrowy cały
organizm, nie cieszy go wcale perspektywa ze znanego dowcipu, że „wprawdzie pacjent
zmarł, ale operacja się udała”. Krótko mówiąc, w każdym problemie decyzyjnym, nawet
5

uchodzącym za mały, występuje wiele nierozdzielnych czynników naraz. Rozwiązanie
problemu z pominięciem jakichś czynników jako należących do podwórka innych
specjalności nie jest żadnym rozwiązaniem.
Po trzecie, rozwój życia społecznego, będący warunkiem postępu, wzmaga
współzależność między obywatelami, głównie z powodu konieczności podziału pracy. Jest
nie do pomyślenia, żeby w wielkim mieście każdy robił sobie wszystko sam, na przykład
wypiekał bochenek smakowitego „wiejskiego chleba” — musi to robić piekarnia
przemysłowa. Robi ona to jednak w wielkich ilościach, do tego zaś nie może służyć wiejski
piec, tyle że tysiąc razy większy, choćby z tego powodu, że drobne różnice temperatur w
małym piecu, bez znaczenia dla jednego bochenka, stałyby się wielkimi w wielkim piecu, w
wyniku czego jedne bochenki pozostałyby surowe, inne zaś spaliłyby się na węgiel. Jest to
dokładnie tak samo, jak gdyby ktoś, na wzór dzielnego sołtysa wioskowego, chciał rządzić
wielkim państwem jak „wielką wsią”. Inaczej mówiąc, wielkich problemów decyzyjnych nie
rozwiązuje się przez zwielokrotnienie rozwiązań problemów małych.
Biorąc wymienione względy pod uwagę można powiedzieć, że multidyscyplinarność
staje się dla społeczeństw warunkiem istnienia. Zrozumienie tego jest coraz bardziej
widoczne na całym świecie.
Postulat multidyscyplinarności narzuca współdziałającym specjalistom z różnych
monodyscyplin konieczność porozumiewania się i uzgadniania spraw wspólnych, co sprzyja
konfrontacji terminologii, aparatury pojęciowej, metodologii i problematyki poszczególnych
monodyscyplin.
W ostatnich dziesięcioleciach niejednokrotnie podawano w wątpliwość, czy
rzeczywiście w poszczególnych monodyscyplinach chodzi o zupełnie różne problemy.
Okazało się, że mają one ze sobą bardzo wiele wspólnego. Występują między nimi
podobieństwa, których — wskutek różnic terminologicznych i braku zainteresowania cudzą
problematyką — przedtem nie dostrzegano.
Stwierdzono na przykład, że drgania mechaniczne sprężyn są zjawiskiem
analogicznym do oscylacji prądu w obwodach elektrycznych, a fakt, że dla tych oscylacji były
opracowane szczegółowe wzory matematyczne, umożliwił ich natychmiastowe zastosowanie
do drgań sprężyn — cały trud sprowadził się do dostrzeżenia analogii i przepisania wzorów z
jednej terminologii na drugą.
Fizjologowie posługujący się terminem „reaferencja” oraz technicy posługujący się
terminem „sprzężenie zwrotne” nie zdawali sobie sprawy, że obydwa te terminy znaczą jedno
6

i to samo, a wobec tego wzory matematyczne opracowane dla maszyn mogą się odnosić
również do organizmów. Okazało się też, że procesy regulacji, dokładnie badane tylko w
automatyce, są czymś powszechnym, występują one nie tylko w maszynach, lecz także w
organizmach i społecznościach, przy czym wszędzie są oparte na tych samych zasadach.
Stwierdzenia takie stały się impulsem do przenoszenia gotowych rozwiązań z jednych
monodyscyplin do innych, następnie zaś doprowadziły do zrozumienia potrzeby
rozwiązywania problemów i n t e r d y s c y p l i n a r n y c h , tj. tak ogólnych, że otrzymane
wyniki mogłyby być wykorzystywane w wielu różnych monodyscyplinach. Stąd już prosta
droga prowadziła do idei nauki interdyscyplinarnej, interdyscypliny. Jako tego rodzaju nauka
powstała c y b e r n e t y k a , czyli nauka o sterowaniu.
Nie należy dać się zwieść definicji cybernetyki, a w szczególności występującemu w
niej terminowi „sterowanie”, mogącemu sprawiać wrażenie, że chodzi o jakąś ograniczoną
sprawę. Już sam tylko fakt, że na sterowaniu opiera się funkcjonowanie maszyn, organizmów
i społeczności, świadczy, jak rozległy jest zakres cybernetyki. Jeżeli wziąć ponadto pod
uwagę, że nie jest wcale konieczne, żeby funkcjonowanie było podyktowane czyimś
interesem, to staje się jasne, że cybernetyka jest nauką o wszelkim dzianiu się, a więc o całej
rzeczywistości. Gdyby ktoś zechciał, to nawet chwianie się gałęzi trąconej skrzydłem ptaka
albo padanie deszczu można by rozpatrywać z cybernetycznego punktu widzenia.
Cybernetyka wprowadziła metody traktowania rzeczywistości nadające się do
stosowania w każdej monodyscyplinie konkretnej.
Towarzyszącym temu wkładem cybernetyki do nauki jest wprowadzenie ogólnej
terminologii, umożliwiającej porozumiewanie się między specjalistami z różnych
monodyscyplin.
Dzięki tym cechom cybernetyka wypełniła lukę między monodyscyplinami
konkretnymi, z którymi łączy ją konkretność problematyki, a dyscyplinami abstrakcyjnymi, z
którymi łączy ją ogólność problematyki.
Ma to doniosłe znaczenie praktyczne. Dotychczas wielu problemów konkretnych nie
dawało się rozwiązać w sposób ścisły, ponieważ dotyczyły obiektów obfitujących w
nieregularności uniemożliwiające stosowanie matematyki, jak np. problemy zachowania się
ludzi i społeczności. Dzięki cybernetyce można je przekształcić w problemy, w których przez
wyodrębnienie czynników istotnych i pominięcie nieistotnych uzyskuje się regularność
umożliwiającą rozwiązywanie środkami matematycznymi.

7

Do podstawowych osiągnięć cybernetyki należy stwierdzenie, że do rozróżnienia
współzależności między różnymi zjawiskami mogą wystarczać liczby. Po prostu liczby, bez
żadnego przy nich miana (tzn. nie są to liczby „czegoś”). A cóż może się dziać z samymi
liczbami? Liczby mogą być większe, równe lub mniejsze od innych liczb, mogą wzrastać,
pozostawać bez zmiany lub maleć — i to już z grubsza wszystko. Okazuje się, że mogą być
tysiące i miliony rzeczy różnych, ale różnych współzależności między tymi różnymi rzeczami
może być tylko niewiele. Dzięki temu można się wypowiadać o całej rzeczywistości, jak
długa i szeroka, za pomocą bardzo skąpego repertuaru pojęć mogących odnosić się do
wszystkiego. Nic dziwnego, że do ujmowania różnych rzeczy musiało powstać mnóstwo
różnych monodyscyplin, natomiast do ujmowania różnych współzależności między tymi
różnymi rzeczami wystarcza jedna interdyscyplina. Z tego punktu widzenia można więc
mówić, że cybernetyka przywraca jedność zatomizowanej nauki.
W świetle cybernetyki skomplikowana rzeczywistość przedstawia się prosto.
Naukowcom z zamierzchłych czasów rzeczywistość także przedstawiała się prosto. Tyle że
dawniej było to wynikiem ubóstwa nauki, obecnie zaś wynika z uchwycenia spraw istotnych.
Jest to jak różnica między prostactwem a prostotą.
Tę prostotę zawdzięcza cybernetyka abstrahowaniu od właściwości tworzywa. W
cybernetyce stawia się pytania: „jak to działa?”, a nie „z czego to jest zrobione?”. W gruncie
rzeczy właśnie różnice tworzyw powodowały wyodrębnianie się różnych monodyscyplin.
Na przykład, między organizmami a automatami występują daleko idące
podobieństwa w działaniu, ale medycyna i technika są oddzielnymi monodyscyplinami,
ponieważ lekarze mają do czynienia z tworami organicznymi, inżynierowie zaś z
nieorganicznymi. Gdyby w dyskusji między sobą nie odwoływali się do tworzywa, lecz
mówili o funkcjonowaniu posługując się terminologią cybernetyczną, nikt postronny nie
spostrzegłby nawet, że rozmawiają specjaliści z różnych monodyscyplin. Oczywiście, jest to
możliwe przy dostatecznie dużej ogólności problemów — gdy chodzi o szczegóły, trzeba
brać pod uwagę właściwości tworzywa, a więc odwoływać się do odpowiednich
monodyscyplin.
Dzięki swojej ogólności cybernetyka pozwala w wielu problemach dojść do
rozwiązania znacznie szybciej, niżby to było możliwe w poszczególnych monodyscyplinach
konkretnych.
Jeszcze większe znaczenie ma to, że cybernetyka umożliwia dostrzeganie i
rozwiązywanie

problemów

ogólnych,

jakie

w
8

poszczególnych

monodyscyplinach

konkretnych, wskutek wąskiego ich zakresu, nie mogłyby być dostrzeżone bądź byłyby dla
nich nierozwiązalne. Właśnie do tematyki tej książki należą problemy dotyczące charakteru,
których psychologowie nie rozwiązali, być może nie zdając sobie nawet sprawy, że na
gruncie psychologii rozwiązanie ich jest niemożliwe.
W nauce następują inne jeszcze zmiany. Okazało się, że poleganie na zdrowym
rozsądku, wystarczające w problemach monodyscyplinarnych jako dotyczących konkretów
fragmentarycznych, a więc na ogół łatwo dostępnych dla wyobraźni, nie jest wystarczające w
problemach interdyscyplinarnych. Wprawdzie i te problemy dotyczą konkretów, ale tak
różnorodnych i złożonych, że wyobrażać sobie można co najwyżej tylko ich przykłady.
Wymaga to posługiwania się ogólnymi pojęciami teoretycznymi, a nie mogąc już w
rozumowaniach nad nimi odwoływać się wyłącznie do zdrowego rozsądku, trzeba zawierzyć
operacjom formalnym. Znaczy to, że słuszność końcowego wyniku rozumowania ocenia się
na takiej zasadzie, że jeżeli wszystkie operacje zostały wykonany poprawnie, to i otrzymany
wynik jest poprawny. Zdrowy rozsądek dochodzi do głosu dopiero przy sprawdzaniu, czy
rozmaite przykłady pozostają z tym wynikiem w zgodzie.
Z powyższych względów rozwiązywanie problemów interdyscyplinarnych wymaga
odwoływania się do pomocy matematyki. Jednakże operacje matematyczne są przydatne
tylko do pojęć dających się wyrazić liczbowo, a tymczasem w wielu problemach
interdyscyplinarnych

zachodzi

potrzeba

posługiwania

się

pojęciami

liczbowo

nie

wyrażalnymi. W takich przypadkach ścisłość rozumowań można uzyskać tylko za pomocą
operacji logicznych. Za pomocą matematyki można okazać słuszność jakiegoś obliczenia, ale
nie można okazać słuszności jakiegoś zdania (wypowiedzi), trzeba się w tym celu odwołać do
logiki.
W związku z tym powstało zapotrzebowanie na narzędzia logiczne do rozwiązywania
problemów. Przyczyniło się ono do powstania i rozwoju logiki matematycznej, która też, w
odróżnieniu od logiki tradycyjnej, odseparowanej od pozostałych dyscyplin, stała się jednym
z istotnych czynników rozwoju nauki.
Tak więc struktura nauki jutrzejszej, nowoczesnej, zarysowuje się jako obejmująca
cztery obszary problemów:
 problemy abstrakcyjne (rozwiązywane w matematyce i logice),
 problemy konkretne interdyscyplinarne (rozwiązywane w cybernetyce),
 problemy konkretne multidyscyplinarne (rozwiązywane we współdziałaniu
różnych monodyscyplin),
9

 problemy konkretne monodyscyplinarne (rozwiązywane w poszczególnych
monodyscyplinach).
Wymienione powyżej obszary problemów są uporządkowane w kierunku malejącej
ogólności. Cybernetyka jest najogólniejszą nauką konkretną. Ogólniejsze od cybernetyki są
już tylko nauki abstrakcyjne, ale to dlatego że nie odróżnia się w nich rzeczywistości od
fikcji.
Różnice między strukturą nauki tradycyjnej a strukturą nauki nowoczesnej są
uwydatnione schematycznie na rys. 1.1.

Rys. 1.1 Schematyczne przedstawienie struktury nauki tradycyjnej i nowoczesnej

Streszczając można powiedzieć, że zmiany dokonujące się w nauce obejmują:
 traktowanie rzeczywistości w całości zamiast we fragmentach (nastawienie na
potrzeby społeczeństwa),
 uprawianie problematyki interdyscyplinarnej (cybernetyka),
 uprawianie problematyki multidyscyplinarnej (współdziałanie monodyscyplin),
 rozszerzenie problematyki abstrakcyjnej (logika matematyczna).
 We wszystkich tych zmianach widoczne jest dążenie do uogólniania problemów.
Aby wyjaśnić najprościej, jakie korzyści zapewnia ogólność traktowania problemów,
przypomnę pewną starą opowiastkę.

10

Młody kalif, pomny ojcowskiej wskazówki, że aby dobrze rządzić krajem, trzeba znać
życie jego mieszkańców, zwołał wszystkich mędrców, doceniał bowiem rolę nauki, i rozkazał
im rozjechać się w różne strony, bacznie wszystko obserwować, a następnie złożyć z tego
sprawozdanie. Mędrcy zabrali się ochoczo do pracy, a gdy po trzydziestu latach powrócili,
każdy z nich wiódł po kilka wielbłądów objuczonych mnóstwem ksiąg. Kalif się przeraził:
„Kiedyż miałbym to wszystko przeczytać? Jedźcie jeszcze raz, ale ujmijcie sprawę zwięźlej”.
Po dwudziestu latach powróciło ich tylko paru, reszta bowiem pomarła ze starości, przy czym
każdy trzymał przed sobą zaledwie trzy książki. „To już znacznie lepiej — powiedział kalif
— ale, widzicie, w moim wieku nawet tego nie zdążyłbym przeczytać, jedźcie więc po raz
trzeci, ale, na Allacha, streszczajcie się!” Gdy po dziesięciu następnych latach wrócił tylko
jeden zgrzybiały mędrzec, trzymający w ręku tylko jedną cienką książeczkę, kalif, wówczas
już umierający, uśmiechnął się blado na widok uczonego i rzekł słabnącym głosem: „Niestety
— teraz nie będę mógł przeczytać nawet tego naprawdę krótkiego sprawozdania. Niemniej
chciałbym się choć w jednym zdaniu dowiedzieć, co się dzieje z moimi poddanymi.”
Mędrzec zaczerpną tchu i powiedział: „Twoi poddani rodzą się, żyją i umierają”.
Ta opowiastka to bez mała traktat naukoznawczy. Unaocznia ona, że:
 znikomą użyteczność mają wyniki badań naukowych zarówno nadmiernie
szczegółowe, jak i nadmiernie ogólne, stan optymalny przypada gdzieś pośrodku.
 do uzyskania mało użytecznego wyniku szczegółowego potrzeba ogromnie dużo
czasu, a do uzyskania równie mało użytecznego ogólnika wystarcza kilka minut, a
więc do stanu optymalnego szybciej i mniejszym trudem dochodzi się od
nadmiernej ogólności niż od nadmiernej szczegółowości.
 rozpoczynając od szczegółów trzeba je zbierać wszystkie, z góry bowiem nie
wiadomo, które okażą się wartościowe, natomiast rozpoczynając od ogólników
szuka się tylko szczegółów istotnych, odpowiadających określonym kryteriom
analizy.
Względy te przemawiają za uprawianiem nauki od strony twierdzeń ogólnych,
nietrudno więc zrozumieć, dlaczego tak wzrasta znaczenie problemów interdyscyplinarnych.
Wszystkie elementy nowoczesnej struktury nauki istnieją już obecnie, a jeżeli mimo to
nazywam ją „jutrzejszą”, to dlatego, że rodzi się ona w bólach, wśród utrudnień wywołanych
oporami przeciw wszystkim czterem wymienionym powyżej zmianom, może więc upłynąć
jeszcze sporo czasu, zanim stanie się ona czymś powszechnym.

11

Źródłem tych oporów są przede wszystkim nawyki wytworzone w tradycyjnej
strukturze nauki, zakorzenione przeświadczenie, że podział nauki i odpowiadający mu podział
rzeczywistości jest czymś normalnym.
Do utrwalenia tego przeświadczenia przyczynia się w nie małym stopniu szkolnictwo.
Po ukończeniu szkoły uczeń zapomina większości nabywanych w niej wiadomości, ale
zapamiętuje najsilniej, że wiedza dzieli się na przedmioty. Nic dziwnego, że potem uważa
rzeczywistość za składającą się z osobnych kawałków, a jako naukowiec obierze sobie zakres
działalności, który będzie traktował jako własne podwórko, nie interesując się całą resztą.
Dla ilustracji można przytoczyć fakt, że zarówno psychologowie, jak i technicy
zajmują się „pamięcią”, lecz ani psychologowie nie zainteresowali się, jak technicy pojmują
pamięć komputerów, ani technicy nie zainteresowali się wiedzą psychologów o pamięci
ludzkiej. Każda strona zlekceważyła możność dowiedzenia się czegoś od drugiej, a
przynajmniej przeprowadzenia porównań w celu stwierdzenia, czy używając takiego samego
terminu obie strony mówią o tym samym bądź analogicznym. A ileż poza tym byłoby spraw
do wyjaśnienia… Na przykład, pamięć ludzka i pamięć komputerowa bywają zawodne — czy
zawodności te mają podobne przyczyny i podobne objawy? Na jakich podstawach psycholog
przypisuje wyższość intelektualną jednemu człowiekowi nad drugim, a na jakich technik
uważa jeden komputer za lepszy od drugiego? Czym istotnym różni się szkolenie człowieka
od programowania komputera? Co z techniki komputerowej warto byłoby przenieść do
psychologii, a co z psychologii do techniki?
Nic dziwnego, że gdy specjaliści z różnych dyscyplin zostają przyciągnięci do
rozwiązywania jakiegoś problemu multidyscyplinarnego, robią wszystko, żeby go rozłożyć na
problemy monodyscyplinarne i zająć się każdy swoim, nie interesując się niczym więcej.
I cóż w tym złego? — zdziwi się może niejeden czytelnik. — Wartość specjalizacji
polega przecież na tym, żeby każdy robił to, co do niego należy, i robił to sprawnie.
To prawda, ale jest także prawdą, że społeczeństwu wcale nie zależy na tym, żeby
specjaliści mieli co robić, lecz na tym, żeby były zaspokajane jego potrzeby.
I jest także prawdą, że potrzeby społeczeństwa są przeważnie problemami
multidyscyplinarnymi,

a

ponieważ

dowolny

problem

multidyscyplinarny

wymaga

współdziałania różnych monodyscyplin, więc w konsekwencji dowolna monodyscyplina musi
być przydatna do różnych problemów multidyscyplinarnych.
Jest to nie do pogodzenia z tradycyjną „podwórkowością” w nauce. Nie znaczy to, że
podział na monodyscypliny nie powinien istnieć, lecz że nie powinien być separatystyczny.
12

W nauce tradycyjnej za wzorzec uchodził specjalista zajmujący się „klasycznymi”
problemami swojej monodyscypliny i rozwiązujący je „klasycznymi” jej metodami. W nauce
nowoczesnej na czoło wysuwa się typ specjalisty zachłannego, który do swojego arsenału
badawczego ściąga nowe metody i wynajduje nowe ich zastosowania — bynajmniej przez to
nie przestając być specjalistą. Specjalistę bowiem określa problematyka, a nie metody ani
obiekty.
Na pewnym odczycie, przedstawiając zręby mojej wówczas jeszcze nie opublikowanej
cybernetycznej teorii myślenia, użyłem wyrażenia „emocje roślin”. W dyskusji pewien
psycholog zabrał głos mniej więcej w tym stylu: „Przepraszam bardzo, jeżeli tu się mówi o
czymś takim jak emocje roślin, to jest to dla nas, psychologów, absolutnie nie do przyjęcia —
emocje może mieć człowiek, ale nie rośliny.”
Replikując, zapytałem: dlaczego nie do przyjęcia? Mówiąc o emocjach człowieka
psychologia niewątpliwie termin „emocja” jakoś definiuje, nic prostszego więc jak
skonfrontować tę definicję z funkcjonowaniem roślin, a wtedy się wyjaśni, czy mają one
emocje, czy nie. Po cóż stawiać swojej dyscyplinie opłotki z zapewnieniami, że poza nimi nic
już nie ma. A może z takiej konfrontacji wyniknęłoby coś pożytecznego również dla wiedzy o
emocjach człowieka?
Spotyka się również opory w stosunku do problematyki interdyscyplinarnej, a więc do
cybernetyki. Można wymienić wiele ich źródeł.
Specjaliści z poszczególnych monodyscyplin są skłonni do wyobrażania sobie
obiektów swoich badań, a w większości przypadków mogą je nawet obserwować. Wskutek
tego ogólne pojęcia, występujące w cybernetyce, wydają się im nie jasne, co budzi ich
niechęć.
U specjalistów przywykłych do posługiwania się tylko opisowym językiem literackim,
jak to jest w większości monodyscyplin, napotyka już opory samo przejście od pewnej
terminologii do innej, co przecież stanowi jedynie zmianę w obrębie tej samej struktury
językowej, a cóż dopiero gdy chodzi o przyswojenie sobie zupełnie innych, niezbędnych w
cybernetyce środków wyrażania pojęć, jak np. wzory matematyczne i logiczne, schematy,
wykresy itp., do których opanowania potrzeba pewnego trudu.
Tego rodzaju trudności nie mają oczywiście naukowcy uprawiający dyscypliny
formalne — to od nich przecież cybernetyka przejmuje środki operacji formalnych. Tym się
objaśnia zainteresowanie problematyką cybernetyczną u matematyków i logików, bez
13

porównania większe niż u specjalistów z monodyscyplin konkretnych. W rezultacie znacznie
więcej

jest

prac naukowych

przekształcających

ogólną konkretność problematyki

cybernetycznej w ogólną abstrakcyjność niż w szczegółową konkretność.
Bywają też opory emocjonalne. Gdy jakieś problemy, nad którymi w rozmaitych
monodyscyplinach trudzono się bez większego lub żadnego powodzenia, udaje się, i to bez
korzystania z zebranych tam danych, rozwiązywać w cybernetyce szybko i celnie, naukowcy
z tych monodyscyplin mają niemiłe choć z gruntu (fałszywe) odczucie, że przejmowanie
rozwiązań cybernetycznych byłoby równoznaczne z uznaniem małej wartości własnej
monodyscypliny i przekreśleniem jej wieloletniego dorobku.
Jest to oczywiste nieporozumienie. Sukcesy cybernetyki są możliwe tylko w
problemach o dostatecznej ogólności, do których — jak w opowiastce o kalifie —
monodyscypliny muszą się przedzierać przez gąszcz mozolnie gromadzonych szczegółów,
podczas gdy w cybernetyce do rozwiązania wiedzie krótka droga z przeciwnej strony, tj. od
twierdzeń najogólniejszych. Natomiast w problemach szczegółowych monodyscypliny są
niezastąpione. Mówiąc poglądowo, do miejsca położonego wysoko na zboczu góry krótsza
droga wiedzie od szczytu góry niż od jej podnóża, a do miejsca nisko położonego —
przeciwnie.
Dla ilustracji posłużę się sprawą odruchów warunkowych, stanowiącą przecież wielkie
osiągnięcie fizjologii. Aby dojść do ich koncepcji, fizjologowie potrzebowali dziesiątków lat,
a potem sporo jeszcze czasu na stwierdzenie, że jest nie jeden rodzaj odruchów
warunkowych, lecz dwa.
Tymczasem dla cybernetyki jest to sprawa elementarnie prosta, rozwiązująca się w
ciągu kwadransa, i to z takim wynikiem, że rodzajów odruchów warunkowych jest trzy, i
tylko trzy! Czwartego można już nie szukać, bo się go na pewno nie znajdzie. (Bliższe
szczegóły na ten temat znajdzie czytelnik w rozdziale 10).
Czyżby to miało świadczyć o „wyższości” cybernetyki nad fizjologią? Nic
podobnego. Pikantność sprawy tkwi w tym, że odruchy warunkowe nie są jednym z
problemów cząstkowych fizjologii, lecz problemem niezmiernie ogólnym, wykraczającym
daleko poza ramy fizjologii. W niczym to nie zmniejsza zasług fizjologów, przeciwnie, należy
ich podziwiać za osiągnięcia w tym problemie, i to w czasach, gdy jeszcze nie istniała
cybernetyka. Ogólność ta jednak wyjaśnia, dlaczego jest on tak łatwy dla cybernetyki.
\Jednakże stałby się dla niej natychmiast trudny w razie zmniejszenia stopnia ogólności. Na

14

temat, czym się różnią odruchy warunkowe u psa i mrówki, cybernetyka nie da odpowiedzi,
może ją dać tylko fizjologia.
Kto wobec jakichś spraw odczuwa opory, ten z reguły nie stara się z nimi bliżej
zapoznać, toteż wielu ludzi wypowiada się o cybernetyce znając ją tylko „ze słyszenia”.
Ulubionym ich zajęciem jest snucie domniemań, czym jest cybernetyka. Jakoś nie przychodzi
im na myśl, żeby zapytać o to cybernetyków.
Oto lista fałszywych poglądów na cybernetykę, z jakimi zdarzało mi się spotykać. Są
to zapewnienia, że cybernetyka to:
dział matematyki
nauka pomocnicza ekonomii
unowocześniony mechanicyzm
technika komputerowa
udoskonalona automatyka
dział teorii systemów
utechniczniona filozofia
nauka o nie skrystalizowanym zakresie
Rzecz jasna, wszystko to nie może wstrzymać rozwoju cybernetyki jako istotnego
członu nadchodzącej nauki jutrzejszej. Widać to w żywiołowym rozwoju ogólnych teorii
cybernetycznych, jak np.:
teoria systemów
teoria modelowania
teoria sprzężeń
teoria regulacji
teoria informacji
teoria decyzji
teoria optymalizacji
teoria programowania
teoria gier
teoria organizacji

15

Na karb żywiołowości ich rozwoju należy złożyć, że nieraz zakresy pewnych teorii
cybernetycznych zazębiają się z zakresami innych, jedne bywają częścią drugich itp.
Wstrząs intelektualny spowodowany pojawieniem się cybernetyki, z natury rzeczy
przyciągnął uwagę dziennikarzy, którzy dookoła cybernetyki wytworzyli atmosferę sensacji,
rozpisując się o „mózgach elektronowych”, „sztucznych zwierzętach” itp., snując świetlane
perspektywy i dając nieodpowiedzialne zapowiedzi. Autorzy powieści fantastycznych
(science fiction) zaczęli epatować czytelników rzekomo cybernetycznymi terminami i
straszyć ich koszmarnymi wizjami świata, w którym zbuntowane maszyny zapanowały nad
ludzkością.
Miało to swoje dobre strony chociażby w tym, że mnóstwo ludzi dowiedziało się o
istnieniu cybernetyki, ale miało też i złe, każda bowiem przesada nieuchronnie prowadzi do
rozczarowań i cała sprawa zaczęła wyglądać na szarlataństwo. Niedawno zdarzyło mi się w
poważnym włoskim dzienniku przeczytać artykuł, którego autor wytykał cybernetyce, że „nie
dotrzymała swoich zapowiedzi”. Pretensja fałszywie zaadresowana — żadna nauka niczego
nie zapowiada ani nie obiecuje, naukowcy nie ponoszą odpowiedzialności za obietnice
dziennikarzy. Warto dodać, że ów autor za „niedotrzymanie zapowiedzi” uważał nie brak
osiągnięć cybernetyki, lecz że są one za małe! Na przykład, przyznawał, że komputery
potrafią grać w szachy, ale grają słabiej od mistrzów szachowych. Przyznawał, że
skonstruowano protezy funkcjonalne (np. sztuczną rękę, której palce wykonują czynności
dzięki decyzji tylko pomyślanej), ale są one bardzo kosztowne. Równie dobrze można by
mieć pretensje do fizyków, że nie ma jeszcze elektrowni atomowych do kieszonkowych
latarek.
Niepoważne wystąpienia podobnego rodzaju pozostawiły jednak pewien osad,
sprawiający, że co lękliwsi adepci metod cybernetycznych na miejsce kłującego w oczy
określenia

„cybernetyczny”

wprowadzali

bardziej

neutralnie

brzmiące

określenie

„systemowy”. Że to niby opierają się nie na cybernetyce, lecz na czymś zupełnie innym, a
mianowicie na „teorii systemów” w ślad za czym rozpowszechniło się wyrażenie „podejście
systemowe”. Wprowadziło to jedynie zamęt u niezorientowanych, jaki zwykle powstaje, gdy
o tym samym mówi się za pomocą dwóch różnych nazw, wywołując przez to złudne
wrażenie, że mówi się o dwóch różnych rzeczach. Tymczasem teoria systemów jest jedną z
teorii cybernetycznych, toteż przeciwstawianie jej cybernetyce ma tyleż sensu, ile miałoby np.
przeciwstawianie teorii kwantów fizyce.

16

Nie od rzeczy będzie też zaznaczyć, że w samej cybernetyce, jak zresztą w każdej
innej dziedzinie, działają ludzie różni, w tym również tacy, którym się tylko wydaje, że
uprawiają cybernetykę. Sprawia to, że nie wszystko, co się przedstawia jako cybernetyczne,
jest na jednakowym poziomie. Traktując sprawę z grubsza można by wyróżnić następujące
cztery poziomy wartości:
Na zerowym poziomie jest cybernetyka pseudonaukowa, pseudocybernetyka,
polegająca na przedstawianiu spraw niejasnych środkami cybernetycznymi, np. schematami,
mającymi stwarzać pozory, że dzięki „ujęciu cybernetycznemu” sprawy te zostały
wyjaśnione. Rzecz jasna, takie uprawianie cybernetyki jest pozbawione wartości.
Czym innym natomiast jest cybernetyka dydaktyczna, polegająca na przedstawianiu
spraw jasnych środkami cybernetycznymi. Wprawdzie wiedzy przez to nie przybywa, ale
ścisłość, zwięzłość i wyrazistość środków cybernetycznych znacznie ułatwiają przyswajanie
wiedzy istniejącej, co ma duże znaczenie w działalności oświatowej.
Jednakże nawet najdoskonalsze przedstawianie wiedzy istniejącej nie wystarcza w
działalności naukowej, polegającej przecież na rozszerzaniu wiedzy przez wnoszenie nowych
informacji. Dotyczy to również cybernetyki, przy czym nowe informacje powinny być
wskazane i udowodnione na gruncie teoretycznym samej cybernetyki.
Tego rodzaju wymagania spełnia cybernetyka formalna, w której do nowych
informacji dochodzi się w wyniku zastosowania operacji formalnych.
Nawet dojście do wyników znanych już z różnych monodyscyplin jest
wprowadzeniem nowych informacji, jeżeli zostały uzyskane w samej cybernetyce. Ich
wartość naukowa leży w tym, że jako uzyskane niezależnie stanowią potwierdzenie odkryć
monodyscyplin i stwarzają im interdyscyplinarne podstawy.
Niemniej najcenniejsze są informacje zupełnie nowe, dotychczas nie znane z żadnej
monodyscypliny.
Przy swoich zaletach cybernetyka formalna ma też pewien niedostatek polegający na
tym, że pozwala ona na stwierdzenie możliwości — ale jeżeli coś może być, to niekoniecznie
jest.
Niedostatek ten usuwa dopiero cybernetyka fizyczna, w której oprócz formalnych
związków logicznych, bierze się pod uwagę prawa fizyczne. Cybernetyka fizyczna ujawnia
więc konieczności. Stwierdzenie konieczności jest zarazem stwierdzeniem rzeczywistości —
jeżeli coś musi być, to jest.

17

Różnice między cybernetyką formalną a cybernetyką fizyczną można objaśnić
następującym prostym przykładem. Przypuśćmy, że jako odbiorcy pewnej informacji
wchodzą w grę dwie osoby. Według cybernetyki formalnej są cztery możliwości, a
mianowicie, że informację otrzymują: 1) obie osoby, 2) tylko pierwsza, 3) tylko druga, 4)
żadna. Natomiast według cybernetyki fizycznej liczba możliwości może się okazać mniejsza
wskutek tego, że do przenoszenia informacji niezbędne są energomaterialne komunikaty, a
ten sam komunikat nie może być odebrany przez kilku odbiorców naraz. Podobnie jak dwóch
ludzi nie może zjeść tego samego ciastka. Na przykład, przez lornetkę może coś oglądać
jedna lub druga osoba albo żadna z nich, ale nie obie naraz. Fizyczne ograniczenia
możliwości odgrywają też istotną rolę w procesach myślenia, jako że, zgodnie z prawem
zachowania energii, ta sama energia płynąca w pewnym miejscu mózgu nie może
jednocześnie płynąć w innym miejscu.
Na zakończenie, w celu zapobieżenia nieporozumieniom i pomieszaniu pojęć,
chciałbym wskazać na różnice między nauką a doktryną.
Naukowców

interesuje

rzeczywistość,

jaka

jest.

Doktrynerów

interesuje

rzeczywistość, jaka powinna być.
Naukowcy chcą, żeby ich poglądy pasowały do rzeczywistości. Doktrynerzy chcą,
żeby rzeczywistość pasowała do ich poglądów.
Stwierdziwszy niezgodność między poglądami a dowodami naukowiec odrzuca
poglądy. Stwierdziwszy niezgodność między poglądami a dowodami doktryner odrzuca
dowody.
Naukowiec uważa naukę za zawód, do którego czuję on zamiłowanie. Doktryner
uważa doktrynę za misję, do której czuje on posłannictwo.
Naukowiec szuka „prawdy” i martwi się trudnościami w jej znajdowaniu. Doktryner
zna „prawdę” od początku i cieszy się jej zupełnością.
Naukowiec ma mnóstwo wątpliwości, czy jest „prawdą” to, co mówi nauka.
Doktryner nie ma najmniejszych wątpliwości, że jest „prawdą” to, co mówi doktryna.
Naukowiec uważa to, co mówi nauka za bardzo nietrwałe. Doktryner uważa to, co
mówi doktryna, za wieczne.
Naukowcy dążą do uwydatniania różnic między nauką a doktryną. Doktrynerzy dążą
do zacierania różnic między nauką a doktryną.
Naukowiec nie chce, żeby mu przypisywano doktrynerstwo. Doktryner chce, żeby mu
przypisywano naukowość.
18

Naukowiec unika nawet pozorów doktrynerstwa. Doktryner zabiega choćby o pozory
naukowości.
Naukowiec stara się obalać poglądy istniejące w nauce. Doktryner stara się
przeciwdziałać obalaniu poglądów istniejących w doktrynie.
Naukowiec popiera krytykujących naukę. Doktryner zwalcza krytykujących doktrynę.
Naukowiec uważa twórcę odmiennych idei za nowatora. Doktryner uważa twórcę
odmiennych idei za wroga.
Naukowiec uważa za postęp, gdy ktoś oderwie się od poglądów obowiązujących w
nauce. Doktryner uważa za zdradę, gdy ktoś oderwie się od poglądów obowiązujących w
doktrynie.
Naukowiec uważa, że jeżeli coś nie jest nowe, to nie jest wartościowe dla nauki, a
wobec tego nie zasługuje na zainteresowanie. Doktryner uważa, że jeżeli coś jest nowe, to jest
szkodliwe dla doktryny, a wobec tego zasługuje na potępienie.
Naukowcy są dumni z tego, że w nauce w ciągu tak krótkiego czasu tak wiele się
zmieniło. Doktrynerzy są dumni z tego, że w doktrynie w ciągu tak długiego czasu nic się nie
zmieniło.
Podaję to zestawienie różnic między nauką a doktryną dlatego, że cybernetyce już
nieraz się oberwało od różnych doktryn pod zarzutem, że „degraduje” człowieka. Jak gdyby
lepsze zrozumienie czegoś mogło stanowić degradację! Może być chyba tylko wręcz
przeciwnie, jako że zrozumienie umożliwia zastąpienie nieracjonalnych działań lub
bezradności przez działania racjonalne.
Niegdyś uważano pioruny za zjawisko „nadprzyrodzone”. Nauka „zdegradowała” je
do wyładowań elektrycznych. Wskutek tego pioruny nie przestały przecież być tym, czym
zawsze były, a wyjaśnienie ich natury dostarczyło nawet wskazówki, żeby zamiast zanoszenia
modłów do rozgniewanego bóstwa pomyśleć raczej o instalowaniu piorunochronów.
W interpretacji fizjologów miłość jest procesem opartym na działaniu gruczołów, ale
przez to w najmniejszym nawet stopniu nie utraciła ona atrakcyjności. Raczej zyskała, dzięki
zaleceniu, żeby trochę zadbać o te gruczoły.
Księżyc może sobie być dla astronomów bryłą minerałów, ale przez to nie przestanie
być „przyjacielem zakochanych” podczas wieczornych spacerów.
Piszę o tym wszystkim, ponieważ przedmiotem tej książki jest natura ludzka, a dokoła
człowieka namnożyło się wiele mitów, w tym również pochodzących z prywatnych,

19

jednoosobowych doktryn na temat „wizji człowieczeństwa”, jakie miewają poszczególni
ludzie. Jeżeli ta książka cokolwiek „degraduje”, to co najwyżej owe mity, a nie człowieka.

20

2. KONWENCJE TERMINOLOGICZNE
Jest zdumiewające, jak wielu naukowców ma skłonność do „semantyzacji” problemów, tj. do
snucia rozważań w poszukiwaniu odpowiedzi na pytania typu „co to jest X?”, nie zdając
sobie sprawy, że w nauce pytania takie są bezprzedmiotowe, nie wolno więc ich stawiać.
Czytelników

niedowierzających,

że

jakieś

pytania

mogą

być

w

nauce

niedopuszczalne, mogę o tym przekonać w bardzo prosty sposób. Przypuśćmy, że kogoś
zapytano: „Co to jest quax?” Aby odpowiedzieć na to pytanie, zapytany musiałby je najpierw
zrozumieć, do tego zaś celu musiałby zrozumieć wyrazy użyte w pytaniu. Pierwsze trzy
wyrazy nie budzą jego wątpliwości, czwarty jednak jest dlań niezrozumiały, wobec czego aby
się dowiedzieć o co pytającemu chodzi, zwraca się do niego z pytaniem: „A co to jest quax?”
Ale w ten sposób powtórzył tylko pytanie, które jemu samemu zadano. Jak widać, przy takich
pytaniach powstaje błędne koło. Nie zmienia postaci rzeczy, gdy pytającym i pytanym jest
jedna i ta sama osoba.
Mógłby ktoś wysunąć tu wątpliwość, skąd w takim razie biorą się w nauce takie
zdania, jak choćby na przykład: „Cybernetyka jest to nauka o sterowaniu.” Najwidoczniej jest
to odpowiedź na pytanie: „Co to jest cybernetyka?” — ktoś więc musiał je najpierw zadać.
Jest to złudzenie spowodowane nawykami językowymi. Przytoczone zdanie jest tylko
zwyczajową formą zdania: „Naukę o sterowaniu nazwano cybernetyką.” Stanowi ono
odpowiedź na pytanie: „Jak nazwać naukę o sterowaniu?” Takie pytania są w nauce
dopuszczalne, ale też są one czymś zupełnie innym niż pytania: „Co to jest…?”
Dochodzimy tu do sedna sprawy. Badając określone zjawisko naukowiec musi je
opisać, aby również inni mogli się dowiedzieć, jakie wyniki dała jego praca. Im bardziej
skomplikowane jest zjawisko, tym dłuższego wymaga opisu, przy czym opis taki musiałby
być w całości powtarzany we wszystkich miejscach publikacji naukowej, w których autor się
na to zjawisko powołuje. Byłoby to niezwykle uciążliwe, zwłaszcza przy powoływaniu się
dziesiątki lub setki razy, zarówno dla autora, jak i dla czytelników. Aby tego uniknąć autor
formułuje k o n w e n c j ę t e r m i n o l o g i c z n ą , czyli umawia się z czytelnikami, że
cały przydługi opis będzie zastępował dobranym przez siebie terminem w postaci krótkiego
wyrażenia lub nawet jednego wyrazu. W taki sposób powstaje definicja owego terminu,
obowiązująca autora w całej publikacji, a także czytelników chcących tę publikację
zrozumieć.
21

Na przykład w fizyce stwierdzono, że oprócz takich pojęć jak energia i czas często
zachodzi potrzeba operowania ich stosunkiem. Aby uniknąć wypisywania sążnistych zdań w
rodzaju: „stosunek energii całkowitej do czasu jest równy sumie stosunku energii użytecznej
do czasu i stosunku energii strat do czasu”, wprowadzono konwencję terminologiczną, że
stosunek energii do czasu będzie się określać terminem „moc”, wyrażając ją za pomocą
definicji: „moc jest to stosunek energii do czasu”. Dzięki temu przykładowe zdanie
sprowadza się do znacznie sprawniejszej postaci: „moc całkowita jest sumą mocy użytecznej i
mocy strat”.
Sprawy te są oczywiste w naukach ścisłych: przyrodniczych, technicznych, logice,
matematyce. Natomiast brakuje ich zrozumienia w naukach humanistycznych.
Nie doszło do tego w sposób przypadkowy. Nauki ścisłe rozwijano od elementów —
pierw zaobserwowano poszczególne gwiazdy, nim zaczęto zastanawiać się nad Kosmosem,
pierw zastosowano kawałki drutu jako przewody elektryczne, nim zbudowano elektrownię,
rozwijanie geometrii zaczynano od wyodrębnienia takich elementów jak punkt, prosta i
płaszczyzna. Jest naturalne, że przechodząc w tych naukach od elementów do struktur
skomplikowanych ponazywano je na podstawie konwencji terminologicznych. Natomiast w
naukach humanistycznych, pod niewątpliwym wpływem filozofów, postępowano przeciwnie,
zaczynając od spraw złożonych bez oparcia na elementach: pierw zajmowano się językiem,
nim jego składnikami, pierw widziano państwa, społeczeństwa i narody, nim poszczególnych
obywateli, pierw zajmowano się pamięcią, nim jej elementami itd. Nic dziwnego, że dla
mnóstwa pojęć humanistycznych jedynym oparciem są określające je słowa, zresztą przejęte z
języka potocznego, i że tyle trudu wkłada się w tych naukach w domniemywanie się znaczeń
tych słów.
Żaden specjalista z dyscyplin ścisłych nie snuje dociekań, co też mogą znaczyć takie
słowa jak „moc”, „ostrosłup”, „interferencja”, „koagulacja” itp., wie on bowiem doskonale na
podstawie konwencji terminologicznych, a nawet mógłby z posługiwania się takimi słowami
zrezygnować, poprzestając na ich definicjach, bez najmniejszej szkody dla ścisłości swoich
rozważań, tylko sformułowania w jego publikacjach byłyby dłuższe.
Natomiast publikacje humanistyczne obfitują w rozważania na tematy, co to jest
„treść”, „forma”, „piękno”, „prawda”, „świadomość”, „szczęście”, „moralność” itp.
Publikacja na temat, powiedzmy, moralności, rozpoczyna się od postawienia pytania: „co to
jest moralność?” po czym następuje przytoczenie i omówienie wypowiedzi dwudziestu
wcześniejszych autorów i dodanie własnej. Następny autor będzie miał już do przytoczenia
22

dwadzieścia jeden wypowiedzi oraz okazję do dodania dwudziestej drugiej, i tak odbywa się
„rozwój literatury” na ten temat. Widać, że stałym elementem jest tu słowo „moralność”,
natomiast jakiej ono odpowiada rzeczywistości, pozostaje sprawą płynną. Jest to stawianie
sprawy na głowie — zamiast badać fragment rzeczywistości, w którym widzi się problem do
rozwiązania, uzależnia się wybór przedmiotu badań od domniemanych znaczeń słów.
Wygląda na to, że gdyby pewne słowa nie istniały, to autorzy tacy nie mieliby co badać.
Tymczasem postęp nauki polega przede wszystkim na wykrywaniu i badaniu zjawisk
dotychczas nieznanych, a więc przez nikogo jeszcze nie nazwanych.
Mógłby ktoś wysunąć zastrzeżenie, że konwencje terminologiczne bynajmniej nie
uwalniają od słów i ich znaczeń, bo przecież definiując jakiś termin trzeba się też posługiwać
jakimiś słowami. Teoretycznie zastrzeżenie to jest słuszne. Na przykład definicja:
„cybernetyka jest to nauka o sterowaniu”, może być niewiele warta dla kogoś, kto ma
wątpliwości do użytego w niej terminu „sterowanie”. Do ich rozproszenia służy
wprowadzająca ten termin konwencja terminologiczna. Z kolei można by wysunąć
wątpliwość co do zawartych w niej wyrazów, a to wymagałoby dalszych konwencji.
Powstałby w ten sposób łańcuch definicji, który można by ciągnąć w nieskończoność, ale
praktycznie kończy się on na wyrazach, które już nie powodują nieporozumień. Na przykład
w odniesieniu do fikcyjnego pytania: „co to jest quax?”, nikt by nie zapytał o znaczenie słów:
„co”, „to”, „jest”, jedynie słowo „quax” uznałby za niezrozumiałe.
Wprowadzając do nauki terminy nie oparte na konwencjach terminologicznych, lecz
przejęte z języka potocznego, rzekomo w znaczeniu, jakie w nim one mają, zapomina się, że
w języku potocznym powstały one bez definicji, na zasadzie statystycznej: słysząc jakieś
słowo wielokrotnie w takiej samej sytuacji nabywa się samemu nawyku używania go, gdy
sytuacja ta będzie się powtarzać.
Znakomicie ilustruje to przygoda, jaka przydarzyła się polskiemu szachiście
Makarczykowi na jednym z turniejów międzynarodowych. Pierwszego dnia siadający razem z
nim do obiadu jakiś szachista powiedział po niemiecku Mahlzeit (smacznego), na co
Makarczyk, który zupełnie nie znał języka niemieckiego, sądząc że ów szachista mu się
przedstawia, powiedział „Makarczyk”. Gdy się to powtórzyło przez kilka dni z rzędu,
Makarczyk opowiedział o dziwnym zachowaniu mistrza Mahlzeita polskim kolegom, którzy
zaśmiewając się do rozpuku wyjaśnili mu całe nieporozumienie. Uradowany Makarczyk przy
obiedzie następnego dnia pierwszy powiedział Mahlzeit, na co jego współbiesiadnik

23

odpowiedział „Makarczyk”, rewanżując mu się polskim, jak sądził, odpowiednikiem
niemieckiego Mahlzeit.1
Wprawdzie w nauce tak jaskrawe nieporozumienia raczej się nie zdarzają, ale faktem
jest, że naukowcy usiłujący dobrać definicje na podstawie domniemanych znaczeń terminów
miewają różne nawyki skojarzeniowe, co skłania ich do zarzucania sobie wzajemnie
„błędności” wygłaszanych definicji, a co gorsza, robią to nieraz w stosunku do konwencji
terminologicznych. Tymczasem żadna konwencja terminologiczna nie może być „błędna”,
nie polega bowiem na dobieraniu definicji, lecz na dobieraniu terminu.
Można co najwyżej wyrazić niezadowolenie, że jakiś autor dobrał termin niedogodny
(np. trudny do wymawiania) albo używany już w innym znaczeniu. Zresztą ten ostatni zarzut
jest o tyle słaby, że pojęć wymagających nazwania jest o wiele więcej niż słów w języku,
często więc nie sposób uniknąć kolizji. Okoliczność ta jeszcze bardziej wzmaga rygor
stosowania konwencji terminologicznych w celu zapobiegania nieporozumieniom.
Podkreślam to ponieważ w tej książce wszystkie istotne terminy są oparte na
konwencjach terminologicznych. W związku z tym czytelnicy nie powinni sądzić, że
formułując np. zdanie: „emocja jest to oddziaływanie korelatora na homeostat”, objaśniam
termin „emocja”, przy czym nie wiadomo, czy mam rację, gdyż inni autorzy podają różne
inne objaśnienia. Jest wręcz przeciwnie — tym, co mnie interesuje, jest „oddziaływanie
korelatora na homeostat”, nie mogę więc od tego odstąpić i zacząć się interesować czymś
innym, natomiast potrzebowałem no to krótkiego terminu i wybór mój padł na wyraz
„emocja”. Równie dobrze mógłbym wybrać jakiś inny wyraz, ale poprzestałem właśnie na
tym w przeświadczeniu, że na tle istniejących nawyków skojarzeniowych będzie on dla
czytelników najlepiej przyswajalny.
Sprawom terminologicznym poświęciłem tu sporo uwagi, ponieważ cybernetyka jest
nauką ścisłą (co ma szczególne znaczenie, gdy wkracza ona w problematykę humanistyczną),
obowiązuje więc w niej zasada: „najpierw zjawiska, potem terminologia”, czyli opieranie
terminów na konwencjach terminologicznych, a nie na domniemaniach znaczeń słów.
Na zakończenie chciałbym nadmienić, że stawianie pytań typu „co to jest X” jest
dopuszczalne, gdy wspomniane na początku błędne koło zostaje rozerwane. Zachodzi to, gdy
jedna strona, pytający lub pytany zna odpowiedź, czyli gdy istnieje już konwencja
terminologiczna, na którą można się powołać. Wchodzą tu w grę dwa przypadki:

1

W. Limanowicz, Dykteryjki i ciekawostki szachowe, Warszawa 1971.

24

wykład(odpowiedź zna pytany, tj. wykładowca) oraz egzamin (odpowiedź zna pytający, tj.
egzaminator). Obydwa te przypadki należą jednak nie do nauki, lecz do oświaty, a
zastrzegłem się, że pytania wspomnianego typu są niedopuszczalne w nauce.

25

3. TEORIA I EMPIRIA
W potocznych rozmowach ludzie z reguły wyrażają się o teorii z przekąsem: „To tylko teoria,
w praktyce bywa inaczej.”
Naukowcy z monodyscyplin traktują teorię z większą estymą, ale i oni przyznają
rozstrzygający

głos

praktyce,

domagając

się

sprawdzenia

„zgodności

teorii

z

rzeczywistością”.
Do oceny, czy jest to pogląd słuszny, niezbędne są pewne wyjaśnienia w sprawie
pojmowania „rzeczywistości”.
Jest to ulubiony temat filozofów i nawet spowodował kontrowersję między takimi,
których będę tu nazywał „obiektywistami”, twierdzącymi, że istnieje rzeczywistość
materialna, poznawalna, obiektywna (tzn. jej własności są niezależne od tego czy je ktoś
poznaje, czy nie), a „subiektywistami”, twierdzącymi, że jest niepoznawalne, czy otacza nas
jakaś rzeczywistość, czy nie, bo wszystko, co wiemy, stanowi jedynie subiektywne przeżycia
psychiczne („duchowe”).
Filozofowie to przemili ludzie, poruszający interesujące tematy i błyskotliwie
formułujący swoje poglądy, ale — z rzadkimi wyjątkami — nie są oni dobrymi partnerami do
dyskusji naukowej, ponieważ mają też kilka przywar:
— swoje poglądy wywodzą z przyjętych przez siebie założeń, w które domagają się
uwierzenia — natomiast nauka nie przyjmuje niczego na wiarę,
— swoje poglądy uważają za słuszne, a poglądy przeciwników za błędne —
natomiast w nauce uważa się, że wszelkie poglądy są błędne, tylko różnią się stopniem
błędności, i wobec tego nie dzieli się naukowców na „zwolenników” i „przeciwników”, lecz
sprawdza dowody wygłaszanych twierdzeń.
Dodajmy do tego, że filozofowie bardzo lubią innych pouczać, ale niestety, sami nie
lubią się douczać. Gdyby także i to lubili, to stwierdziliby, że ich spór o „rzeczywistość”
został całkiem cicho i spokojnie, choć z nakładem ogromnego trudu, rozstrzygnięty w nauce,
najpierw, w sposób podstawowy, w metrologii, czyli nauce o mierzeniu, a potem, w sposób
finezyjny, w cybernetyce.
W dużym skrócie sprawa przedstawia się następująco. Każdy pomiar jest torem
oddziaływań służących do przenoszenia informacji. Początkiem tego toru jest obiekt

26

mierzony. Końcem toru jest człowiek wykonujący pomiar. Pośrodku jest całą aparatura
pomiarowa.
Co

można

powiedzieć

o

wyniku

pomiaru?

Czy

jest

on

stwierdzeniem

„rzeczywistości”? „Obiektywista” powie, że tak. „Subiektywista” powie, że to tylko doznanie
człowieka odczytującego wskazania miernika, żaden dowód, czy poza samym doznaniem
cokolwiek istnieje. Jedna i druga odpowiedź jest godna typowego filozofa czerpiącego swoje
poglądy z rozmyślań w fotelu: ot, wykonawca pomiaru patrzy na wskazówkę miernika i tylko
wiara we własne założenia każe jednemu filozofowi twierdzić, że wykonawca pomiaru
stwierdza „rzeczywistość”, drugiemu zaś o tym powątpiewać.
Ale metrologowie, zamiast w cokolwiek wierzyć lub nie wierzyć, robili co innego, i
nie w fotelach, lecz w laboratoriach: wymieniali po kolei wszystkie elementy toru
pomiarowego, miernik zastępowali innym miernikiem, wykonawcę pomiaru innym
wykonawcą, a nawet metodę pomiaru zupełnie inną metodą. I za każdym razem wyniki
okazywały się prawie takie same. Jedynym elementem nie wymienialnym był sam obiekt
pomiaru, skąd wynika, że tylko z nim jest związany wynik pomiaru. A zatem obiekt ten
istnieje obiektywnie, a jego właściwości są mierzalne, rzeczywistość jest poznawalna.
Uważny czytelnik niewątpliwie spostrzeże, że nie powiedziałem, iż wyniki były „takie
same”, lecz „prawie takie same”, a skoro „prawie”, to jak to jest z poznawalnością
rzeczywistości?
Właśnie o to „prawie” rzeczywistość jest niepoznawalna.
Nie należy sądzić, że się metrologowie z tym godzili. Wielkie instytuty o światowej
renomie zostały zmobilizowane do uzyskiwania jak największego przybliżenia się do
rzeczywistości.
Może się tu nasunąć pytanie, skąd wiadomo, czy wyniku pomiarów są bliższe, czy
dalsze od rzeczywistości, skoro nikt nie wie, jaka ona jest.
Metrologowie też tego nie wiedzą. Ale wiedzą oni, że w torze pomiarowym grasują
rozmaite czynniki zniekształcające przenoszone informacje, i wobec tego wydali tym
czynnikom walkę. Wykonują aparaturę pomiarową z najtrwalszych materiałów, poddawanych
najdokładniejszej obróbce. Umieszczają ją na podstawach odpornych na wstrząsy, w
pomieszczeniach o znikomo małych wahaniach temperatury, ciśnienia, wilgotności itp. Im
więcej takich starań dokładano, tym mniejsze było owo „prawie”, tym mniejsze były różnice
między wynikami pomiarów otrzymywanymi w różnych instytutach za pomocą różnych
metod pomiarowych i różnych mierników. W odniesieniu do wielu mierzonych właściwości
27

osiągnięto już różnice tak małe, że dla zwykłych śmiertelników nie są one żadnymi
różnicami.
Dla metrologów są to ciągle różnice. Nawet o bardzo małej strefie niepoznawalności
nie można twierdzić, że jej wcale niema, i wobec tego ciągle jeszcze nie można powiedzieć,
jaka jest rzeczywistość. Dlatego też metrologowie nie mówią o „rzeczywistości”, lecz o
„poprawności”. Za poprawny uważają oni wynik pomiaru uzyskany przy zastosowaniu
najlepszych środków, na jakie obecnie stać ludzkość. W miarę ich doskonalenia wyniki
poprawne są korygowane. Właśnie względem tych wyników poprawnych są określane błędy
pomiarowe, występujące przy pomiarach mniej komfortowych. A przeważająca większość to
pomiary niekomfortowe, gdyż walka o poszerzenie strefy poznawalności rzeczywistości jest
imprezą bardzo kosztowną, na którą mogą sobie pozwalać tylko mocarstwa.
Tyle załatwiła metrologia. Wyglądało na to, że jej wysiłki potwierdziły pogląd
„obiektywistów” o poznawalności rzeczywistości. Wprawdzie nikt rzeczywistości nie poznał,
ale było jasne, że jest już do niej bardzo blisko i będzie coraz bliżej, jeśli się na to poświęci
jeszcze większe fundusze. Z tym tylko zastrzeżeniem, że do samej rzeczywistości nie dobrnie
się nigdy, ponieważ jest to niemożliwe, błędów pomiarowych nie uda się sprowadzić do
samego zera, ale to już drobnostka.
Ten bądź co bądź optymistyczny stan rzeczy zmąciła cybernetyka, zresztą w
towarzystwie fizyki. Konsternację wywołało pytanie, co się właściwie mierzy podczas
pomiaru. Wybrany obiekt pomiaru? Niestety, nie.
Prosty przykład objaśni, o co tu chodzi. Przypuśćmy, że zainteresowało nas, jaka jest
temperatura wewnątrz pnia drzewa w słoneczne popołudnie. Narzuca się prosta procedura:
wywiercić w pniu otwór, wetknąć w niego termometr rtęciowy i odczytać temperaturę na jego
podziałce. Ale czy to będzie temperatura drzewa? Przecież obiektem pomiaru miało być
drzewo całe, a tymczasem wykonujemy pomiar w drzewie z dziurą i tkwiącym w niej
termometrem. Wskutek tego rozpływ energii cieplnej pochodzącej z promieniowania słońca
będzie zmieniony, inna więc będzie temperatura, niż gdyby dziury nie było. Bez niej jednak
nie można wprowadzić termometru do wnętrza.
Przykład ten uwidocznia, że pomiar jest zarazem interwencją w obiekt mierzony.
Metrologia może zapewnić znakomite środki pomiarowe, ale cóż z tego, skoro mierzy się
nimi nie to, co miało być zmierzone. Jesteśmy blisko rzeczywistości, ale nie tej, o którą
chodzi.

28

Ale to nie koniec zmartwień. Pień drzewa jest gruby, a termometr cienki,
zniekształcenie rozkładu temperatury będzie niewielkie. Co będzie jednak z pomiarem
temperatury w gałązce niewiele grubszej niż sam termometr? Albo cieńszej od niego, i nawet
otworu na termometr nie będzie w czym wywiercić? Trzeba będzie postarać się o bardzo
cienki termometr.
I tak dochodzi do wyścigu między coraz mniejszym obiektem pomiaru a coraz
mniejszym miernikiem, ale siły w tym wyścigu są nierówne, stroną przegrywającą jest
miernik. Przyczyną jego porażki jest to, że musi on być o wiele mniejszy niż obiekt pomiaru,
jeżeli wynik pomiaru ma stanowić jakie takie poznanie rzeczywistości. Tymczasem gdy
obiekt pomiaru zostanie zredukowany do rzędu elementarnych cząstek materii, to rolę
miernika mogłyby odgrywać tylko inne cząstki. Jest to sytuacja „pół na pół”, nie mierzy się
już obiektu, lecz spółkę obiektu z miernikiem, o „prawie” zupełnej poznawalności
rzeczywistości nie może tu być mowy.
Jednakże rola proporcji rozmiarów obiektu i miernika to tylko przykład. Istotne jest to,
że pomiar jest interwencją w obiekt mierzony, tym większą, im większa jest wrażliwość
obiektu na działania pomiarowe, tzn. im większe zmiany obiektu powoduje sam fakt pomiaru,
niezależnie od wyniku.
Dla przykładu, znajomi domu, w którym jest kilkuletnie dziecko, mają zwyczaj
zabawiać je pytaniami w rodzaju: „kogo bardziej kochasz, tatusia, czy mamusię?”. Z punktu
widzenia tematyki tego rozdziału pytanie takie jest pomiarem, i to silnie interweniującym w
obiekt mierzony. Normalnie bowiem dziecko nie dokonuje takich porównań, można więc
uważać, że jego uczucia do obojga rodziców są jednakowe. Usłyszawszy jednak to pytanie,
dowiaduje się z niego, że jednakowości uczuć nie ma, a pozostaje teraz wyjaśnić, które
przeważają. Jeżeli jest to np. ulubiona córunia tatusia, która dopiero co dostała od mamusi
klapsa za stłuczenie filiżanki, to odpowiedź wypada na korzyść tatusia. Jest to wynik pomiaru
odnoszący się do rzeczywistości, ale już zmienionej, a nie tej, w której pytanie zostało
zadane.
To tak jak gdyby ktoś potrafił dość dokładnie sprawdzić igłą, jak duża jest dziura, tyle
tylko, że jest to dziura, którą przez sprawdzanie tą igłą zrobił.
Jeszcze jeden przykład. Gdyby zapytać kogokolwiek, czy okienna szyba jest ciałem
przezroczystym czy nieprzezroczystym, otrzymałoby się odpowiedź, że przezroczystym.
Została ona udzielona na podstawie rozpowszechnionego mniemania, że wszelkie ciała dzielą
się na przezroczyste i nieprzezroczyste.
29

Natomiast z naukowego punktu widzenia wszystkie ciała są przezroczyste. Za
przezroczystość uważa się stosunek promieniowania przepuszczonego przez dane ciało do
promieniowania padającego na nie. Z definicji tej wynika, że możliwe są dwa skrajne
przypadki, a mianowicie gdy promieniowanie jest całkowicie pochłaniane przez ciało, nic
więc nie przedostaje się na drugą jego stronę (przezroczystość równa 0), oraz gdy
promieniowanie jest w całości przepuszczane (przezroczystość równa 1). Istnieje więc zakres
przezroczystości od 0 do 1 i między tymi granicami zawierają się przezroczystości wszelkich
ciał.
Jeszcze ważniejsze jest tu co innego. Aby zmierzyć przezroczystość np. szyby
szklanej, trzeba zmierzyć promieniowanie przepuszczane i promieniowanie padające,
podzielić pierwszy wynik przez drugi i to, co się otrzyma, to właśnie szukana
przezroczystość. Tylko że przedtem trzeba ustalić pewien drobiazg: jakie promieniowanie
skierować na szybę w celu wykonania pomiaru? Bo istnieją różne rodzaje promieniowania:
świetlne, podczerwone, nadfioletowe itd. A w zależności od rodzaju promieniowania
otrzymuje się różne wyniki, np. przezroczystość szyby szklanej dla promieniowania
świetlnego może wynosić ponad 0,9, a dla promieniowania podczerwonego mniej niż 0,5.
Który z tych wyników jest poznaniem „rzeczywistości”, skoro źródłem różnic między nimi
jest wybór procedury pomiarowej?
A teraz wyobraźmy sobie, że osobne pomiary wykonuje dwóch ludzi, z których jeden
posługuje się wyłącznie promieniowaniem świetlnym, drugi zaś wyłącznie promieniowaniem
podczerwonym. Oczywiście, otrzymają zupełnie różne wyniki. No i jak to jest z
poznawalnością „obiektywnej” rzeczywistości, skoro wynik zależy od okoliczności, kto
mierzy? Jak widać, to co mówią „subiektywiści” o subiektywności poznania, nie jest znów
takie głupie.
Na końcu każdego toru pomiarowego jest zawsze poznający, człowiek (może być też
np. zwierzę), któremu wynik pomiaru jest potrzebny. Im większą rolę odgrywa on jako
składnik tego toru, tj. im większa jest jego interwencja w poznawaną rzeczywistość, tym
bardziej subiektywny jest wynik pomiaru. Tego subiektywizmu nie można uniknąć, ponieważ
niemożliwe jest poznawanie bez poznającego. Tak samo jak niemożliwe jest jedzenie bez
jedzącego, z jego indywidualnym smakiem.
Ale tak to już jest z filozofami, że racje mają częściowe, przedstawiają je zaś jako
„prawdy absolutne”, a ponieważ z pośród wielu rozbieżnych „prawd absolutnych” jedna tylko

30

(lub żadna) może być „prawdziwa”, więc potworzyli oddzielne „szkoły”, z których każda ma
tylko „swoją” jedną „prawdę absolutną”, zwalczając pozostałe jako „błędne”.
Wszystko to ma przyczynę w tym, że filozofie zamiast uważnie śledzić rozwój
nowoczesnej nauki, żyją we własnym świecie wyobrażeń sprzed stu lat lub więcej, kiedy to,
również w ówczesnej nauce widziano rzeczy dychotomicznie: jest — nie ma, dobry
przewodnik elektryczności — zły przewodnik elektryczności, ciało przezroczyste — ciało
nieprzezroczyste, ruch — spoczynek, zmienność — stałość itp. Nic dziwnego, że nie
wyobrażali sobie, iż możne być inaczej niż: poznawalny — niepoznawalny.
Naukowe rozstrzygnięcie sporu o „poznawalności rzeczywistości” jest następujące.
Możliwe są dwa skrajne przypadki: jeden, gdy obiekt w żaden sposób nie oddziałuje na
poznającego (niepoznawalność), a drugi, gdy wyłącznie obiekt oddziałuje na poznającego
(poznawalność zupełna), tj. gdy nie występują żadne oddziaływania postronne ani też nie ma
interwencji poznającego w poznawany obiekt. Między tymi skrajnościami zawierają się różne
stopnie poznawalności, w zależności od tego, jakie obiekty, przez kogo i w jakich warunkach
są poznawane.

Rys. 3.1 Schemat teoretycznego i empirycznego poznawania rzeczywistości

31

Po tych wyjaśnieniach na temat pojmowania rzeczywistości przejdźmy do omówienia
postępowania empirycznego i teoretycznego przy jej poznawaniu (rys. 3.1).
Aby ułatwić porównania, omawianie każdego etapu będzie się odnosić zarówno do
postępowania empirycznego, jak i teoretycznego (z ilustrowaniem za pomocą elementów
prostego przykładu: określania zasięgu dział).

WIEDZA I METODY
Empiria jest to wiedza zawierająca informacje stanowiące skojarzenia między faktami.
(W odniesieniu do przykładu: skojarzeniem jest informacja, że gdy strzelały działa, to potem
padały pociski.)
Metoda empiryczna polega na wywoływaniu określonego faktu w celu wywołania
skojarzonego z nim faktu. (W odniesieniu do przykładu: strzelanie z dział, aby padały
pociski.)
Teoria jest to wiedza zawierająca informacje o związkach między faktami, czyli o
transformacjach jednych faktów w inne fakty. (W odniesieniu do przykładu: droga pocisku
jest związkiem między miejscem wylotu a miejscem spadnięcia, czyli transformacją miejsca
wylotu w miejsce spadnięcia.)
Metoda

teoretyczna

polega

na

wykorzystywaniu

informacji

o

związkach

(transformacjach), aby na podstawie informacji o pewnych faktach otrzymać informacje o
innych faktach. (W odniesieniu do przykładu: znając miejsce wylotu i drogę pocisku można
określić miejsce jego spadnięcia.)

CEL I ŚRODKI
Celem poznania jest zdobycie nowych informacji, trzeba więc dysponować
potrzebnymi do tego środkami.
W postępowaniu empirycznym potrzebne są środki do wywołania faktów i
dokonywania pomiarów (obserwacji). (W odniesieniu do przykładu: potrzebne są działa i
pociski oraz miernik odległości.)

32

W postępowaniu teoretycznym potrzebne są informacje o faktach i ich
transformacjach do przeprowadzenia obliczeń (rozważań). (W odniesieniu do przykładu:
potrzebne są dane dotyczące wylotu pocisku i wzór matematyczny określający drogę
pocisku.)
OBIEKTY I ZAŁOŻENIA
Przy szukaniu informacji o określonym zbiorze obiektów można się ograniczyć do
wybranego obiektu charakterystycznego, w założeniu, że uzyskane o nim informacje będą
zarazem informacjami o całym zbiorze.
W postępowaniu empirycznym szuka się informacji o próbce wybranej z całego
zbioru obiektów, w założeniu, że jest ona obiektem charakterystycznym. Jeżeli założenie
takie jest trafne, to próbkę uważa się za reprezentatywną. (W odniesieniu do przykładu:
próbkę stanowią wybrane działa i pociski.)
W postępowaniu teoretycznym szuka się informacji o modelu wybranym tak, żeby
zawierał informacje istotne dla całego zbioru obiektów. Jeżeli założenie takie jest trafne, to
model uważa się za adekwatny. (W odniesieniu do przykładu: modelem jest wybrany wzór
matematyczny określający drogę pocisku.)

OPERACJE I WYNIKI
Na obiekcie charakterystycznym wykonuje się operacje, na jakich polega
zastosowanie wybranej metody. Wynik tych operacji zawiera szukane informacje.
W postępowaniu empirycznym na próbce wykonuje się operacje manipulacyjne,
stanowiące pomiar. Wynik pomiaru zawiera szukane informacje. (W odniesieniu do
przykładu: próbne strzelanie z pomiarem odległości padania pocisków.)
W postępowaniu teoretycznym na modelu wykonuje się operacje formalne,
stanowiące obliczenie. Wynik obliczenia zawiera szukane informacje. (W odniesieniu do
przykładu: wykonanie działań matematycznych z obliczeniem odległości padania pocisków.)

WERYFIKACJA
33

Wątpliwy wynik zastosowanego postępowania weryfikuje się przez porównanie go z
mniej wątpliwym wynikiem innego postępowania.
W postępowaniu empirycznym wątpliwy wynik pomiaru weryfikuje się przez
porównanie go z mniej wątpliwym wynikiem obliczenia. (W odniesieniu do przykładu: w
razie wątpliwości co do zmierzonej odległości padania pocisków dla porównania wykonuje
się jej obliczenia.)
W postępowaniu teoretycznym wątpliwy wynik obliczenia weryfikuje się przez
porównanie z mniej wątpliwym wynikiem pomiaru. (W odniesieniu do przykładu: w razie
wątpliwości co do obliczonej odległości padania pocisków dla porównania wykonuje się jej
pomiar.)
Jak widać, między postępowaniem empirycznym a postępowaniem teoretycznym
zachodzi wzajemna odpowiedniość na wszystkich etapach.
Na tym tle staje się oczywiste, że żądanie „zgodności teorii z rzeczywistością” jest
błędne, ponieważ:
 nie można żądać zgodności czegokolwiek z „rzeczywistością”, jest ona bowiem
zawsze nieznana,
 natomiast można żądać zgodności teorii z empirią, ale również można żądać
zgodności empirii z teorią.
Rozstrzygnięcie, czy teorię weryfikować empirią, czy też empirię teorią, zależy od
tego, jaka to jest teoria i jaka empiria. Słabą teorię weryfikuje się mocną empirią, ale słabą
empirię weryfikuje się mocną teorią.
Aby wyjaśnić, co to znaczy „słaba” lub „mocna” empiria i teoria, odwołam się do
istotnej różnicy między empirią a teorią, tj. do różnicy między skojarzeniem a związkiem
(transformacją).
Twierdzenia empiryczne mają postać: ponieważ zaobserwowano, że wraz z faktem 1
wystąpił fakt 2, więc jeżeli znów wystąpi fakt 1, to wystąpi również fakt 2.
Aby twierdzić, że wraz z faktem 1 wystąpi fakt 2, empiryk musiałby je najpierw
skojarzyć, tj. choć raz zaobserwować, że wraz z faktem 1 wystąpił fakt 2. Inaczej mówiąc,
empiryk może przewidywać zdarzenie się czegoś, co się już zdarzało.

34

Jeżeli skojarzone fakty zdarzały się często, to prawdopodobieństwo, że znów się
zdarzą, jest duże — jest to empiria mocna. Jeżeli zdarzały się rzadko, to prawdopodobieństwo
ich ponownego wystąpienia jest małe — jest to empiria słaba.
Twierdzenia teoretyczne mają postać: z określonej transformacji określonego faktu 1
wynika określony fakt 2.
Aby twierdzić, że wraz z faktem 1 wystąpi fakt 2, teoretyk musi znać transformację,
jakiej podlega fakt 1 — dzięki temu może on przewidywać fakt 2, chociaż go nigdy przedtem
nie zaobserwował. Inaczej mówiąc, teoretyk może przewidywać zdarzenie, którego zna
przyczyny.
Jeśli transformacja brana pod uwagę wywiera większy wpływ niż transformacje
pominięte, to nastąpi fakt niewiele różniący się od przewidywanego — jest to teoria mocna.
Jeżeli wywiera ona mniejszy wpływ niż transformacje pominięte, to nastąpi fakt znacznie
różniący się od przewidywanego — jest to teoria słaba.
Przykładem bardzo mocnej empirii jest skojarzenie faktu, że ma wysoką temperaturę,
z faktem, że płomień świeci — nigdy nie zaobserwowano, żeby było inaczej. Dziś zjawisko
ma to niezawodną teorię, od czasu gdy Planck sformułował prawo Plancka, wyrażone
skomplikowanym, ale bezspornym wzorem matematycznym. Wystarczy znać temperaturę,
aby, stosując ten wzór jako transformację, przewidzieć barwę promieniowania. Niemniej jest
to teoria niezawodna tylko w odniesieniu do ciał „doskonale czarnych” (tj. zdolnych
pochłaniać promieniowanie całkowicie), natomiast przy jej zastosowaniu do innych ciał
występują pewne odchylenia (zresztą nieznaczne, w tych więc przypadkach, chociaż nie jest
niezawodna, jest to teoria mocna). Przyczyną odchyleń są trudno uchwytne transformacje
dodatkowe, nie uwzględnione w prawie Plancka.
Nigdy nie udało się zbudować maszyny mogącej pracować bez pobierania energii
(perpetuum mobile), była to więc empiria bardzo mocna. Wielu wynalazców usiłowało ją
osłabić, ale bezskutecznie. Wreszcie empiria ta została wsparta przez niezawodną teorię:
wykrycie prawa zachowania energii. Od tego czasu żaden urząd patentowy nie przystępuje
nawet do czytania zgłoszeń takich „wynalazków”.
Rzecz jasna, nieracjonalne byłoby weryfikowanie mocnej empirii słabą teorią bądź
mocnej teorii słabą empirią.
Na przykład nie miałoby sensu weryfikowanie tak niezawodnej teorii jak geometria,
empiria bowiem będzie od niej zawsze słabsza. Najdokładniejsze nawet pomiary nie pozwolą

35

zweryfikować twierdzenia, że obwód koła jest π razy większe od średnicy, choćby z tego
powodu, że π jest liczbą niewymierną.
Słabymi teoriami są hipotezy. Słabość ich polega na tym, że stanowią propozycję
transformacji, o których nie wiadomo, czy są właściwe i jedyne. Wyjaśnienia takich
wątpliwości szuka się w weryfikacji empirycznej.
Tego rodzaju słabości występuje we wszelkich teoriach społecznych, gdyż
transformacje, jakimi podlega człowiek w społeczeństwie, są bardzo liczne i zbyt
nieokreślone, ażeby można je było wykorzystywać do obliczeń (stosunkowo najbardziej
uchwytne są transformacje ekonomiczne). W braku lepszego rozwiązania wysuwa się pewne
transformacje jako główne, ale to co jest główne dla jednych, bywa mniej główne dla innych,
i w rezultacie wszystko staje się kwestią wiary, a tam, gdzie jest wiara, nie ma nauki.
Jest z tym podobnie jak z zaklęciami czarownika na zażegnanie suszy, których
skuteczności nie potwierdza ani empiria (bo po zaklęciach deszcz padał albo nie, tak samo
bywało w latach, gdy nie było zaklęć i czarowników), ani teoria (bo nie można było znaleźć
transformacji prowadzącej od zaklęć do padania deszczu). Pozostaje tylko szerzyć wiarę w
skuteczność zaklęć, uzasadniając ją tym, że mniej więcej w połowie przypadków deszcz
przecież padał (zwłaszcza gdy się tę połowę silnie podkreśla, a o drugiej nie wspomina).
Czarowników wprawdzie już nie ma… Ale czy ich naprawdę nie ma?
Należy się wystrzegać „teorii” opartych tylko na empiriach, nawet gdy są to empirie
bardzo mocne. O co tu chodzi wyjaśnię, zmyśloną przeze mnie, ale wyrazistą opowiastką.
Pewien europejski podróżnik stwierdził na małej egzotycznej wyspie, że większość tamtejszej
ludności nosi ubrania czarne, mniejszość zaś białe, a po powrocie ogłosił sensacyjne
odkrycie: noszenie czarnego ubrania jest przyczyną trądu! Uzasadnienie? Bardzo proste i
oparte na niezwykle mocnej empirii: wszyscy ubrani na czarno byli chorzy na trąd, natomiast
wszyscy ubrani na biało byli zdrowi. Nie wiedział, że na tej wyspie wydano zarządzenie
nakazujące trędowatym nosić czarne ubrania, a zdrowym białe, aby ułatwić rozpoznawanie
jednych i drugich z daleka.
Podobnie można by postawić „teorię”, że najgroźniejszym dla człowieka miejscem
jest łóżko, empiria bowiem poucza, że tam właśnie najwięcej ludzi umiera.
Morał z tego jest taki, że nawet bardzo mocna empiria może być zgodna z zupełnie
błędną teorią. Stawiając teorię trzeba szukać transformacji jednych faktów w drugie, a nie
skojarzeń między tymi faktami. W teorii nie wolno uzasadniać niczego empirią. Teoria, w

36

której choć jedno ogniwo dowodowe jest zaczerpnięte z empirii (np. „ponieważ we
wszystkich znanych przypadkach stwierdzono, że…”), nie jest żadną teorią.
Dla kompletności należy tu również wymienić rozmaite zbiory ogólnikowe
wypowiedzi, nazywane równie beztrosko, co bezpodstawnie „teoriami”.
Biorąc pod uwagę różnice między empirią a teorią można przeprowadzić porównania
między psychologią, jako monodyscypliną empiryczną, a cybernetyką, jako interdyscypliną
teoretyczną, z punktu widzenia ich stosunku do poznawania człowieka.
Psychologia istnieje jako wyodrębniona monodyscyplina ponad setkę lat, wiadomo
więc, co osiągnęła i czego w zasadzie można jeszcze od niej oczekiwać. Uzasadnione jest
więc pytanie, co nowego w zakresie wiedzy o człowieku może wnieść cybernetyka, a czego
nie wniosła i wnieść nie może psychologia.
Cybernetyka może wnieść wiedzę o ludzkim charakterze. Psychologia może na ten
temat snuć jedynie domniemania z objawów ludzkiego zachowania. Jest to jak różnica
między radiotechnikiem, który wie, jak może działać radioodbiornik, a słuchaczem audycji
radiowych, który na podstawie dźwięków wydobywających się z radioodbiornika chciałby się
domyślić, co się w nim dzieje.
Mechanizm psychiki, jako niedostępny dla obserwacji, znajduje się poza zakresem
psychologii. Cybernetyce jego dostępność nie jest potrzebna, ponieważ zna ona zespół
przyczyn ludzkiego zachowania, zna je zaś dzięki swojej interdyscyplinarności.

37

4. SYSTEM
Tradycyjna matematyka wytworzyła nawyk traktowania rzeczywistości w sposób ciągły (jako
continuum). Na osi liczbowej z zaznaczonymi liczbami 0, 1, 2, 3 itd. można sobie wyobrażać
wszelkie liczby pośrednie między nimi. W równaniu matematycznym ciągłej zmianie
zmiennej niezależnej odpowiada ciągła zmiana zmiennej zależnej. Można to zobaczyć, gdy
np. z upływem czasu wysokość słupa rtęci termometru włożonego do nagrzewanej wody
wzrasta płynnie, wskazując kolejno wszelkie pośrednie temperatury. Przy rozciąganiu drutu
zmienia się płynnie jego długość itp. Nie był to wcale sposób zły i nadal oddaje ogromne
usługi, zwłaszcza w technice.
Okazał się on jednak nieprzydatny w problemach społecznych, i to tak dalece, że
doprowadziło to do przeświadczenia, iż zajmujące się nimi dyscypliny są czymś odrębnym od
dyscyplin „ścisłych”, posługujących się pomiarami i obliczeniami. Z czasem specjaliści z
dyscyplin społecznych, robiąc „cnotę z występku”, zaczęli sobie nawet przyznawać coś w
rodzaju „taryfy ulgowej”, zwalniającej ich od naukowych rygorów ścisłości sformułowań i
dowodzenia twierdzeń. Jednakże błogostan ten zaczyna być spychany w przeszłość przez
nadchodzącą naukę „jutrzejszą”.
Jedną z radykalnych zmian wprowadzanych przez nowoczesną naukę jest traktowanie
rzeczywistości w sposób nieciągły, na kształt mozaiki utworzonej z poszczególnych klocków,
układających się w rozmaite konfiguracje.
Doszło do tego w wyniku działań z różnych stron naraz. Powstała logika
matematyczna, a wraz z nią pojawiły się pojęcia „zbioru” (elementów) i „relacji” (między
elementami). Zbiór w logice matematycznej może mieć dowolną liczbę elementów, nawet
nieskończenie wielką, może mieć jeden element (zbiór jednoelementowy) lub nie mieć
żadnego (zbiór pusty), ale nie może być zbioru zawierającego np. półtora elementu.
Gdy z rozwojem techniki zajmowano się urządzeniami coraz bardziej złożonymi,
zaczęto odczuwać potrzebę wyodrębniania ich części ze względu na ich zadania i wzajemne
powiązania, niezależnie od tego, czy jakaś część jest tylko kawałkiem drutu (jak np. antena),
czy wielką elektrownią.
I wreszcie cybernetyka z dzielenia rzeczywistości na powiązane ze sobą elementy
uczyniła metodę. Okazała się ona przydatna do rozwiązywania problemów dowolnego
rodzaju, bez względu na to, czy chodzi w nich o maszyny, organizmy, społeczności itd.
38

Wszystko to wywołało potrzebę posługiwania się ogólnym pojęciem czegoś, o czym
wiadomo, że składa się z jakichś elementów i że te elementy są ze sobą powiązane jakimiś
relacjami. Pojęciu temu nadano nazwę według następującej konwencji terminologicznej:
s y s t e m jest to zbiór elementów i zachodzących między nimi relacji.
Jest to podstawowe pojęcie cybernetyki, odgrywające w niej tak istotną rolę, że z
powodzeniem można by określić cybernetykę jako naukę o zachowaniu się systemów.
Ponieważ cybernetyka jest nauką konkretną, więc elementami systemów są fragmenty
rzeczywistości, relacjami zaś oddziaływania między nimi.
Jak wspomniano w rozdziale 1 cybernetyka zajmuje się rodzajami funkcjonowania, a
nie rodzajami tworzywa. Zgodnie z tym, w rozpatrywaniu systemu bierze się pod uwagę
przede wszystkim relacje. Zbiór relacji jest określany jako s t r u k t u r a systemu.
Pojęcie systemu okazało się tak użyteczne, że spotyka się je również w publikacjach
wielu monodyscyplin, przy czym ich autorzy często nie zdają sobie nawet sprawy, że
odwołują się do cybernetycznej aparatury pojęciowej.
Oprócz posługiwania się terminem „system” stosuje się schematy cybernetyczne, w
których systemy są zwykle przedstawiane za pomocą prostokątów, a oddziaływania między
systemami za pomocą linii prostych lub łamanych, zaopatrzonch w strzałki wskazujące
kierunki oddziaływań.
Gdy system składa się z takich elementów, które same są systemami, każdy z nich
określa się jako p o d s y s t e m . Ponadto systemy mogą być elementami innego systemu,
który wtedy określa się jako n a d s y s t e m .
Te

konwencje

terminologiczne

bardzo

ułatwiają

przedstawianie

rozmaitych

skomplikowanych tworów jako nadsystemy złożone z systemów, które z kolei składają się z
podsystemów.
O tym, jaki fragment rzeczywistości traktować jako system i jakie w nim rozróżniać
podsystemy, rozstrzyga oczywiście ten, komu to jest potrzebne do rozwiązania określonego
problemu.
Często rozważania dotyczą tylko jednego systemu, nie należy jednak przy tym
zapominać, że jest on tylko fragmentem rzeczywistości, której cała reszta nadal przecież
istnieje. Znaczy to, że wyodrębnienie jednego systemu jest równoznaczne z podziałem całej
rzeczywistości na dwa systemy, z których jednym jest system rozpatrywany, drugim zaś
reszta rzeczywistości, określana jako o t o c z e n i e

rozpatrywanego systemu. Na

schematach cybernetycznych nie zaznacza się otoczenia, uważając jego istnienie za
39

oczywiste. Konieczne jest jednak zaznaczanie za pomocą strzałek, jak na rys. 4.1
oddziaływań między systemem a jego otoczeniem.

Rys. 4.1 Schematyczne oznaczanie systemu

Oddziaływanie

otoczenia

na

rozpatrywany

system

określa

się

jako

o d d z i a ł y w a n i e w e j ś c i o w e , miejsce zaś, w którym dochodzi ono do tego
systemu, jako w e j ś c i e .
Oddziaływanie rozpatrywanego systemu na jego otoczenie określa się jako
o d d z i a ł y w a n i e w y j ś c i o w e , miejsce zaś, w którym wychodzi ono z systemu, jako
wyjście.
Poza takimi oddziaływaniami odbywają się także procesy wewnętrzne sprawiające, że
oddziaływania wejściowe zostają przetworzone w oddziaływania wyjściowe. W związku z
tym można traktować każdy system jako p r z e t w o r n i k o d d z i a ł y w a ń .
Na posługiwaniu się pojęciem systemu polega m e t o d a

systemowa

rozwiązywania problemów (potocznie nazywana „ujęciem systemowym” lub „podejściem
systemowym”).
Jest ona niezwykle użyteczna, wymaga jednak przestrzegania następujących rygorów:
Przede wszystkim system powinien być dostatecznie ściśle określony, ażeby było
wiadomo, co do niego należy, a co nie. Określenie systemu może być nawet bardzo ogólne,
ale nie może być ogólnikowe.
Określenie systemu powinno być niezmienne w całym toku rozważań. Jest
niedopuszczalne, żeby jakieś elementy były czasem traktowane jako należące do systemu,
czasem zaś jako nie należące.
Systemy powinny być rozłączne. Znaczy to, że nie może być elementów należących
do kilku systemów naraz. Przynależność jakichś elementów do jednego systemu musi być
równoznaczna z tym, że na pewno nie należą one do żadnego innego systemu.
I wreszcie podział systemu na podsystemy powinien być zupełny. Znaczy to, że nie
może być elementów systemu nie należących do żadnego z jego podsystemów.
40

Przy przestrzeganiu powyższych rygorów rozwiązywanie problemów metodą
systemową wymaga jedynie poprawnego stosowania operacji formalnych.
Metoda systemowa ma wiele doniosłych zalet:
Po pierwsze — co zresztą jest zaletą wszelkich metod formalnych — uniemożliwia
dowolności interpretacyjne w toku rozwiązywania problemu. Swoboda interpretacyjna
istnieje tylko na początku, przy stawianiu założeń, tj. przy ustalaniu, co jest nadsystemem
jakich systemów złożonych z jakich podsystemów oraz jakie między nimi występują
powiązania (struktura).
Po drugie, metoda systemowa nadaje się również do rozwiązywania problemów
dotyczących tzw. systemów wielkich, tj. będących zbiorami bardzo wielu elementów, jak np.
funkcjonowanie organizmów, instytucji, miast, społeczeństw itp.
Metody teoretyczne oparte na założeniu ciągłości zjawisk, znakomite w zastosowaniu
do procesów jednolitych, nie nadają się do rozwiązywania problemów obfitujących w
komplikacje

i

nieregularności,

wymagają

bowiem

wprowadzenia

tylu

założeń

upraszczających, że wyniki obliczeń zwykle nie znajdują potwierdzenia praktycznego.
Równie mało przydatne są metody empiryczne, gdyż wobec ogromu komplikacji
prowadzą do mozolnego gromadzenia mnóstwa danych statystycznych, z którymi nie bardzo
wiadomo, co robić, gdyż wywołują bardzo dużo nieostrych skojarzeń, trudno więc w tak
mglistym obrazie wyróżnić któreś jako główne, aby na nich się oprzeć.
Dlatego też w traktowaniu tego rodzaju problemów poprzestawano na „wieszczeniu”,
tj. wypowiadaniu ogólnikowych poglądów i zapewnianiu o ich słuszności na podstawie
osobistych przeświadczeń, z powoływaniem się na cudze wypowiedzi oparte na podobnych
przeświadczeniach, jak to i dziś jeszcze można spotkać w publikacjach na tematy historyczne,
polityczne, socjologiczne, psychologiczne, pedagogiczne itp.
Metoda systemowa pozwala uniknąć trudności związanych z metodami opartymi na
ciągłości zjawisk, gdyż traktuje ona rzeczywistość w sposób nieciągły. W porównaniu z
mglistością skojarzeń przy stosowaniu metod empirycznych metoda systemowa odznacza się
niezwykłą jasnością, dzieli bowiem rzeczywistość na niewiele dużych systemów o wyraźnych
oddziaływaniach i transformacjach. A jeśli chodzi o „wieszczenie”, to metoda systemowa jest
jego zaprzeczeniem, opiera się bowiem, jak w nauce ścisłej przystało, na twierdzeniach i ich
dowodach.
Nie znaczy to bynajmniej, że metoda systemowa dokonuje cudów — to, co jest
wątpliwe nie stanie się niewątpliwe przez zastosowaniu metody systemowej, tym
41

rzeczywistość okpić się nie da. Przeciwnie, metoda ta zwalcza „cuda” w nauce wymaganiem
„świadomego macierzyństwa”: wątpliwości trzeba mieć na początku i stawiać problemy
jasno, zamiast na końcu przedstawiać rzekome rozwiązania mętnie sformułowanych
problemów i wmawiać, że są „oczywiste”.
Po trzecie, w metodzie systemowej szczególnie przejrzyste jest przedstawianie spraw
za pomocą schematów cybernetycznych, gdyż dają się oglądać w całości (w odróżnieniu od
kolejnego odczytywania wyrazów tekstu literackiego).
I po czwarte, metoda systemowa odznacza się zwięzłością — często treść wymagająca
wielostronicowych opisów daje się wyrazić za pomocą schematu narysowanego na małej
kartce.
Metoda systemowa jest szczególnie przydatna w szukaniu zbioru możliwości, daje
bowiem gwarancję zupełności zbioru — żadna możliwość nie zostanie przeoczona. I w tym
więc ujawnia się przewaga teoretycznych metod cybernetyki nad metodami empirycznymi, w
których jest zawsze niepewne, czy zaobserwowano wszystko, co jest, a żadnych informacji
nie otrzymuje się o tym, co może być.
Zastosowanie metody systemowej do szukania zbioru możliwości zademonstruję na
przykładzie. Przypuśćmy, że pewną maszynę obsługuje robotnik, któremu pomocnik donosi
materiały. Od ilu okoliczności zależy skuteczność ich pracy?
Niejeden czytelnik pomyśli, że, no cóż, różne mogą być okoliczności, trudno
powiedzieć ile. Poza tym, czy można odpowiedzieć na takie pytanie, nie wiedząc, o jaką
pracę chodzi?
Można, i to dokładnie. Zastosowanie metody systemowej dostarcza informacji, że
takich okoliczności jest siedem. Jest to widoczne ze schematu na rys. 4.2, przedstawiającego
wszelkie możliwe powiązania między maszyną, robotnikiem, pomocnikiem i otoczeniem.

42

Rys. 4.2 Schemat do przykładu na określenie zbioru możliwości

Tak więc przystępując do analizy sposobów zwiększania skuteczności pracy, w tym
przykładzie należałoby wziąć pod uwagę:
1) jak otoczenie oddziałuje na maszynę (może maszyna rdzewieje, zacina się w
skutek zanieczyszczeń z powietrza),
2) jak robotnik oddziałuje na maszynę (może nie umie jej obsługiwać, robi to
niedokładnie, naraża ją na uszkodzenia),
3) jak maszyna oddziałuje na robotnika (może męczy go jej hałas, drażnią jej
wyziewy),
4) jak otoczenie oddziałuje na robotnika (może ma on niewygodne mieszkanie,
musi dojeżdżać do pracy z daleka),
5) jak pomocnik oddziałuje na robotnika (może donosi materiały niedbale lub
zbyt powoli),
6) jak robotnik oddziałuje na pomocnika (może na niego pokrzykuje, naśmiewa
się z niego),
7) jak otoczenie oddziałuje na pomocnika (może on nie dosypia, źle się odżywia).
Tak tedy metoda systemowa dotrzymała tego, czego dotrzymać powinna, w
omawianym zadaniu wskazała wszystkie okoliczności, jest ich siedem, ani jedna mniej, ani
więcej.
Mógłby ktoś wtrącić tutaj uwagę, że w każdej z tych okoliczności są wymienione
rozmaite sprawy dość wyrywkowo, na przykład dlaczego mówię o niewygodnym mieszkaniu
robotnika i niedosypianiu pomocnika, a nie na odwrót, może też któryś z nich jest żonaty i
żona mu dokucza, wiele różnych okoliczności można by poruszyć.
43

To wszystko prawda, ale to nie ma nic do rzeczy — tylko z własnej nadgorliwości
(dlatego w nawiasach) wymieniłem to i owo, bez ładu i składu, aby wywołać protesty
czytelników. Metodzie systemowej nie można tu nic zarzucić, rozwiązuje ona problemy
formalne z dokładnością wynikającą z założeń. Założenia zaś są dane w sformułowaniu
zadania, jest tam mowa tylko o trzech systemach (maszyna i dwaj pracownicy), metoda
systemowa wskazuje więc wszystkie oddziaływania między nimi, z uwzględnieniem również
oddziaływań otoczenia (nie wymienia jednak oddziaływań między maszyną a pomocnikiem,
bo w sformułowaniu zadania podano, że tylko donosi on materiały robotnikowi). Wchodzenie
w szczegóły, co się na każde z tych oddziaływań składa, należy do tego, komu rozwiązanie
zadania jest potrzebne, tego metoda systemowa nie obiecywała.
Czy jednak nie mogłaby wskazać np., że na pracę robotnika może mieć wpływ jego
żona? Ależ mogłaby, trzeba tylko tę żonę wprowadzić do treści zadania, np. przez dopisanie:
„przy czym robotnik jest żonaty”. Będzie ona stanowić czwarty system, w związku z czym
liczba okoliczności wzrośnie z siedmiu do dziesięciu, dojdą bowiem jeszcze trzy: 8) jak żona
oddziałuje na robotnika, 9) jak robotnik oddziałuje na żonę, 10) jak otoczenie oddziałuje na
żonę.
Nie zwiększa to jednak zakresu możliwości, od początku zbiór ich był zupełny, a tylko
te trzy, które doszły, były przedtem ukryte w okoliczności nr 4, teraz zaś zostały z niej
wyodrębnione, zwiększa się więc tylko dokładność (szczegółowość) rozwiązania.
Metoda systemowa daje rozwiązanie tak szczegółowe, jakiego się od niej zażąda,
trzeba jej tylko takie żądanie postawić, wprowadzając odpowiednie dane do treści zadania.
Przykład ten jest pouczający, uwydatnia bowiem istotne cechy metody systemowej:
zapewnia ona przejście od założeń, przez wykonanie operacji, do wyniku. Mówiąc krócej:
zapewnia transformację założeń w wynik. Jest jak młynek do kawy, który miele dobrze, ale
tylko to, co się do niego wsypie.
W omawianym zadaniu operacje polegają na sporządzeniu schematu, narysowaniu
wszystkich oddziaływań, a potem ich policzeniu.
Postępowanie to jest tak proste, ponieważ wszystkie założenia zostały podane w
zadaniu. Gdyby jednak zadanie brzmiało: „usprawnić pracę stanowiska nr 15”, rozwiązujący
musiałby sam postawić założenia. W tym celu udałby się na miejsce, zobaczyłby, ilu tam
pracuje robotników, na jakich maszynach, jak praca jest zorganizowana itd., po czym dopiero
zastanowiłby się, na ile systemów cały ten nadsystem warto podzielić, aby otrzymać wynik z
dostateczną dokładnością.
44

Bliższych wyjaśnień wymaga sprawa rozróżnialności systemów.
Oddziaływanie wyjściowe systemu jest zależne od oddziaływania wejściowego i od
właściwości tego systemu. Czy jeżeli właściwości systemu zmienią się, jest to wciąż ten sam
system, czy też przestał istnieć, a został zastąpiony przez inny system?
Jest to pytanie istotne, gdyż w praktyce zmiany właściwości systemów nie tylko
zachodzą, ale są nawet nieuniknione, ponieważ przetwarzanie oddziaływań polega na
przetwarzaniu energii, a droga przepływu energii ulega zmianom spowodowanym przez ten
przepływ. W rezultacie więc system przetwarza oddziaływania, ale i oddziaływania
przetwarzają system.
Koryto rzeki jest systemem przetwarzającym wodę dopływającą w wodę odpływającą,
ale i przepływ wody przetwarza koryto rzeki, bo je przecież żłobi. Maszyna przetwarza
surowce w wyroby, ale i sama jest przez to przetwarzana, gdyż ulega zużyciu. Alkoholik
trawi alkohol, ale i alkohol trawi alkoholika, itd.
Gdyby, traktując sprawę rygorystycznie, uznać, że system istnieje, tzn. jest wciąż tym
samym systemem, dopóki jego właściwości pozostają niezmienione, to w konsekwencji nie
można byłoby o żadnym systemie mówić, że istnieje. Aby sobie z tym poradzić, trzeba się
umawiać co do kryteriów identyczności, określających zmiany, których występowania nie
będzie się uważać za przeszkodę w traktowaniu systemu jako pozostającego nadal tym
samym systemem. Jest to dopuszczalne pod warunkiem, że się ustalonych kryteriów ściśle
potem przestrzega. Bywają z tym kłopoty, ale to już cena prostoty metody systemowej.
Zaniedbywanie wymienionych wymagań może prowadzić do błędów i nieporozumień.
Aby to poglądowo zilustrować, nawiążę do mitu o wyprawie Tezeusza na Kretę, gdzie
to nić Ariadny umożliwiła mu znalezienie drogi powrotnej z labiryntu. Ale nie o tę nić mi
chodzi, lecz o statek, na którym Tezeusz odbył wspomnianą wyprawę. Załóżmy, że
wybierając się w drogę powrotną i uwożąc ukochaną Ariadnę Tezeusz kazał na jej cześć
wymalować na statku napis „Ariadna” (co nie jest prawdą, bo w micie tego nie było, ale sam
mit także nie był prawdą, więc nie mamy się czym martwić), toteż tłum kreteńskich gapiów
przyglądający się odjazdowi mówił, że odpływa „Ariadna”.
A dalej mogłoby już być różnie:
1) statek Tezeusza zniósł wyprawę doskonale, a kiedy przypłynął do Aten,
mówiono tam, że przypłynęła „Ariadna”;

45

2) statek Tezeusza zaczął się psuć po drodze, ale mistrzowie ciesielscy wymienili
nadwątlone deski na nowe, dzięki czemu statek w należytym stanie dopłyną do
Aten, a tam mówiono, że przypłynęła „Ariadna”;
3) statek Tezeusza napotkał burzę i tak się rozklekotał, że zawinięto do
najbliższego portu, a tam wyjmując po jednej desce i przenosząc w inne
miejsce zmontowano z nich statek, z zachowaniem pierwotnego napisu, po
czym już bez przeszkód dopłynięto do Aten, gdzie ludzie powiedzieli, że
przypłynęła „Ariadna”;
4) statek Tezeusza przebywał drogę w coraz gorszym stanie, aż stał się wrakiem,
który Tezeusz kazał porzucić w najbliższym porcie i zbudować nowy statek,
taki sam jak poprzedni i z takim samym napisem, i na nim dopłyną do Aten,
gdzie ludzie mówili, że przypłynęła „Ariadna”;
5) W drodze Tezeusz przesiadł się na zupełnie inny statek, przemianował go na
„Ariadnę”, a gdy przybył do Aten, mówiono, że przypłynęła „Ariadna”
6) statek Tezeusza psuł się w drodze coraz bardziej i w stanie szczątkowym
cudem dopłynął do Aten, gdzie mówiono, że przypłynęła „Ariadna”
Nie są to oczywiście wszystkie możliwości (innych sześć można by wyliczyć dla
przypadków, w których Tezeusz kazał zmienić napis na jakiś inny), ale poprzestańmy na
wymienionych powyżej. Za każdym razem w Atenach mówiono, że przypłynęła „Ariadna”.
Ale były to przecież różne „Ariadny”. W którym więc wariancie przypłynęła do Aten ta sama
„Ariadna”, na której Tezeusz wyruszył w drogę powrotną?
Większość ludzi ma skłonność wiązania identyczności z autentycznością. W związku
z tym identyczność „Ariadny” uznano by za niewątpliwą w wariancie 1, a także w wariancie
6, bo chociaż statek przypłyną zdezelowany, to jednak w tym, co z niego pozostało, wszystkie
deski były te same co przy odjeździe. W wariancie 2 byłyby niejakie wątpliwości wobec
częściowej wymiany desek na inne. W wariancie 3 wszystkie deski pozostały te same, ale po
rozbiórce statek przestał istnieć, więc nie bardzo wiadomo, czy po ponownym zmontowaniu
był to nadal ten sam statek. W wariancie 4 powstał inny statek, choć będący kopią
pierwotnego. W wariancie 5 dopłynął zupełnie inny statek.
Witający powracającego Tezeusza Ateńczycy nic o żadnych deskach nie wiedzieli,
więc mówiąc o przypłynięciu „Ariadny”, kierowali się jedynie napisem, jaki widzieli na
statku.

46

Zupełnie inaczej sprawa się przedstawia z punktu widzenia stosowalności metody
systemowej. Chodzi w niej przecież o zachowanie się systemu: oddziaływanie wyjściowe nie
zmieni się, jeżeli nie zmienią się właściwości systemu i oddziaływanie wejściowe. W
nawiązaniu do przykładu, właściwości statku pozostały nie zmienione w pierwszych czterech
wariantach, a okoliczność, czy deski były te same, czy nie, jest bez znaczenia, zgodnie z
nastawieniem cybernetyki na określanie jak systemy się zachowują, a nie z czego są
wykonane. Odmienne jest zachowanie właśnie „autentycznego” statku z wariantu 6 (i
oczywiście statku z wariantu 5), z tego więc punktu widzenia jest to już inny system.
Do zamętu w pojmowaniu identyczności systemów przyczynia się też, nurtująca wielu
ludzi i wszystkich chyba filozofów, sprawa jaźni, jako że każdy człowiek ma odczucie, iż
przez całe życie jest ciągle tym samym „ja”, pomimo że wszystkie komórki w organizmie
podlegają wymianie, i to wielokrotnej (nie ma więc w niej ani jednej „tej samej” deski), a i
właściwości zmieniają się znacznie z biegiem życia. Omówienie tej sprawy znajduje się w
rozdziale 10.
Na razie powróćmy do pytania, jak traktować system o zmieniających się
właściwościach. Jest w gruncie rzeczy sprawą tylko terminologiczną, czy uważać, że jest to
nadal ten sam system, czy też ciąg kolejno następujących po sobie systemów, pod warunkiem,
że przy określaniu oddziaływań wyjściowych bierze się pod uwagę aktualne właściwości
systemu.
Natomiast niebezpieczeństwo tkwi w czym innym. To, co w cybernetyce traktuje się
ogólnie za pomocą nazwy „system”, gdzie indziej bywa nazywane rozmaitymi nazwami
szczególnymi, np. technik posługuje się nazwami poszczególnych maszyn, fizjolog nazwami
poszczególnych zwierząt, socjolog nazwami rodzajów instytucji, itd.
To nie tylko sprawa różnicy między nazwą ogólną a nazwami szczególnymi. Słysząc
zdanie: „jest tu pięć systemów”, cybernetyk uzna je za niewystarczające i zapyta: „jakich
systemów?”, oczekując, że w odpowiedzi dowie się, jakie są ich właściwości jako
przetworników oddziaływań oraz jakie mają wejścia i wyjścia, a nie zaznaczenie, że
właściwości systemu się zmieniły, uznałby za błąd. Dopiero takie informacje wyjaśniają, o co
chodzi — bez nich termin „system” nie znaczyłby dla niego więcej niż np. wyraz „coś”.
Natomiast gdy chodzi o używanie nazw szczególnych, nikt takich rygorów nie
przestrzega. Na przykład, słysząc zdanie: „Było tam pięcioro dzieci” — nikt się nie zdziwi:
„Dzieci? jakich dzieci?”. Wiadomo, co to jest dziecko. Nazwy mają swoje odpowiedniki w

47

rzeczywistości, wystarczy więc posługiwać się nazwami, ażeby wszystkim było wiadomo, o
czym jest mowa.
Przeświadczenie to jest podłożem „magii słów” — na czym ona polega, objaśnię za
pomocą zmyślonej przeze mnie w tym celu następującej opowiastki.
Przed pięciuset laty założono dwa uniwersytety, jeden w mieście Rogowie, drugi w
mieście Makowie, obsadzając je wybitnymi uczonymi. Dalsze jednak losy tych uczelni
potoczyły się odmiennymi drogami.
Wkrótce po założeniu Uniwersytetu Rogowskiego jego kadra naukowa uległa
rozproszeniu po innych uniwersytetach, a na jej miejsce przyszli ludzie mierni, którzy
zostawili po sobie jeszcze gorszych następców, tematycznie przerzucano się na coraz to nowe
kierunki, w żadnym nic godnego uwagi nie osiągając, i tak pozostało do dziś.
Natomiast kadra Uniwersytetu Makowskiego zapoczątkowała niezwykle żywą
działalność, którą rozwijali równie znakomici następcy, przenosili się tam uczeni z innych
uniwersytetów, Uniwersytet Makowski cieszył się międzynarodową renomą, i tak minęło 480
lat. Wówczas rząd uznał, że Maków jest za małym miastem na taką uczelnię, powinna się ona
mieścić raczej w Tarnowie, dokąd też przeniesiono prawie całą kadrę i utworzono
Uniwersytet Tarnowski.
W rezultacie, obecnie mówi się o „pięćsetletniej tradycji” Uniwersytetu Rogowskiego,
chociaż był on i jest niewiele wart i o jakiejkolwiek tradycji nie może być mowy. Natomiast
nikt nie mówi o tradycji Uniwersytetu Tarnowskiego, bo cóż za tradycję może mieć
uniwersytet istniejący zaledwie 20 lat, pomimo że on właśnie ma tradycję, i to pięćsetletnią.
Ten poglądowy przykład uwydatnia właśnie „magię słów”. Zamiast brać pod uwagę
system, rzeczywistość, bez względu na to, czy bywa on określany taką czy inną nazwą, bierze
się pod uwagę nazwę, bez względu na to, czy określa ona taki czy inny system. Zamiast
utrzymywania nazwy, dopóki trwa system — z trwania nazwy wnosi się o trwaniu systemu.
Takie traktowanie spraw jest bardzo rozpowszechnione, toteż często prowadzi do
popełniania błędów, wynikających z poglądów lub decyzji uzależnionych od nazw zamiast od
systemów bądź do popełniania nadużyć opartych na wprowadzaniu innych w błąd przez
utrzymywanie nazwy, pomimo że system się zmienił, lub przez zmianę nazwy, chociaż
system pozostał nie zmieniony.
Ot, przypuśćmy na przykład, że do fabryki „Radiopol” przybyła ekipa organizatorów
w celu usprawnienia produkcji i wprowadziła szereg zmian: pewne działy połączyła w jeden,
a znów jakiś dział podzieliła na kilka, zmieniła obieg dokumentów itp., po czym odjechała.
48

Gdy po paru latach okazało się, że produkcja wyraźnie się poprawiła, owi organizatorzy
zatarli ręce z zadowolenia, że ich reformy były tak skuteczne. Tymczasem były one wręcz
szkodliwe, a jakość produkcji poprawiła się dlatego, że w miarę upływu czasu dyrekcja
fabryki wymieniła nieodpowiednich pracowników na wykwalifikowanych, pracujących
bardzo dobrze, pomimo trudności spowodowanych błędnymi reformami. Źródłem
bezpodstawnego zadowolenia reformatorów było to, że porównali oni produkcję „Radiopolu”
sprzed reformy z produkcją „Radiopolu” po paru latach, tymczasem były to dwa zupełnie
różne systemy (bo o różnych podsystemach, tj. pracownikach, i o różnych oddziaływaniach,
tj. sposobach pracy), a tylko nazwa „Radiopol” była ta sama.
Albo działacze sportowi przechwalają się, że ich klub sportowy „Grom”, przed wojną
bardzo słaby, po wojnie odnosi sukcesy jeden za drugim. Tymczasem w „Gromie”
powojennym nie ma ani jednego sportowca z „Gromu” przedwojennego, z którego w ogóle
nic nie pozostało, są to więc dwa różne systemy, choć o takiej samej nazwie.
Albo też fabryka przetworów żywnościowych wypuszcza na rynek produkt pod nazwą
„mieszanka turystyczna”, a potem stopniowo zastępuje w nim masło przez margarynę,
śmietankę przez zsiadłe mleko, czekoladę przez kakao, nazwa jednak (tudzież cena) pozostaje
nie zmieniona, a dyrekcja fabryki udaje, że jest to także nie zmieniony produkt.
Zresztą łatwiej utrzymywać lub zmieniać nazwy niż znać i rozumieć systemy, toteż
historia dostarcza aż nadto przykładów reformatorów, którym się wydawało, że gdy
ponazywali wszystko inaczej, to reformy zostały dokonane, oraz doktrynerów, którzy za
wierność doktrynie uważali trzymanie się jej terminologii. „Halte dich an Worte!” — radził
Mefistofeles uczniowi Fausta, trapionemu wątpliwościami teologicznymi (w Fauście
Goethego).
Do nadużyć należy zaliczyć „metodę etykietkową” zwalczania niewygodnych
poglądów przez nadanie im „etykietki”, tj. nazwy mającej oznaczać system jakoby
skompromitowany, a stąd już prosta droga wiedzie do potępienia zaatakowanego poglądu.
Ludzie stosujący tę metodę „zawodowo” mają zazwyczaj wypracowany zbiór
„etykietek” na wszelkie, nawet sprzeczne, okazje, na przykład:
Pogląd

Etykietka

„Niczego nie zmieniajmy!”

„Konserwatyzm”

„Dokonajmy gruntownych zmian!”

„Reformizm”

„Postępujmy jednolicie!”

„Schematyzm”
49

„Uwzględniajmy różne poglądy!”

„Eklektyzm”

„Traktujmy wszystkich jednakowo!”

„Egalitaryzm”

„Wyróżniajmy uzdolnionych!”

„Elitaryzm”

— i tak dalej.
Ktoś, powiedzmy, w dyskusji nad oświatą proponuje zredukowanie ogólnego
nauczania matematyki do zakresu odpowiadającego potrzebom wspólnym dla wszystkich
zawodów, oraz wyodrębnienie nauczania powyżej tego zakresu tylko dla uczniów
zamierzających obrać zawód wymagający głębszej znajomości matematyki. Na to mu się
odpowiada, że jest „rzecznikiem elitaryzmu”. Nieopatrzny wnioskodawca czuje się
zgromiony i milknie albo wdaje się w dyskusję nad „elitaryzmem”, w której będzie mowa o
wszystkim, tylko nie o jego wniosku. Zamiast tego powinien był powiedzieć: „Proszę mi nie
zawracać głowy elitaryzmem, mnie chodzi o nauczanie matematyki.” Do takiego jednak
postawienia sprawy potrzebna jest pewna wytrwałość i znajomość „metody etykietkowej”,
toteż większość ludzi daje się na nią nabrać.
Jako przykład „magii słów” można też wymienić przypadki stwierdzenia, że jakiś
sławny obraz jest falsyfikatem — przecież obraz, jako system przetwarzający jego oglądanie
w doznania estetyczne, pozostaje ten sam, a tylko jego nazwa została zmieniona z „oryginał”
na „falsyfikat”.
Warto wreszcie wspomnieć o „pseudosystemach”, mających nazwy, którym nie
odpowiadają żadne systemy. Mógłby się ktoś zdziwić, w jaki sposób mogło dojść do
utworzenia nazw bez stwierdzenia jakieś rzeczywistości, do której określenia nazwy te
miałyby służyć. Bo też utworzono je w konfrontacji nie z rzeczywistością, lecz z innymi
nazwami, najczęściej przez ich zaprzeczenie. Tak na przykład, obok słowa „materialny”
utworzono

słowo

„niematerialny”,

obok

słowa

„przyrodzony”

utworzono

słowo

„nadprzyrodzony” itd. Wprowadziło to zamęt pojęciowy sugerując, że oprócz systemów
określanych nazwami „istota materialna”, „zjawisko przyrodzone” istnieją również systemy
określane nazwami „istota niematerialna”, „zjawisko nadprzyrodzone” itp., choć są to tylko
same nazwy. Takie manipulowanie słowami było oparte na przeświadczeniu, że każde słowo
ma pewien zakres znaczeniowy, wobec czego można utworzyć słowo dopełniające na
określenie całej reszty z poza tego zakresu, np. skoro coś jest „proste”, to wszystko inne jest
„nieproste”. Przeświadczenie to jest słuszne, ale z wyjątkiem pewnej, niewielkiej zresztą,
liczby słów mających znaczenia nieograniczone, wobec czego tworzenie dla nich jakichś słów
50

dopełniających jest takim samym nonsensem, jak np. gdyby ktoś słowo „wszystko” chciał
dopełnić słowem „pozawszystko”.

Do takich właśnie słów należą „materialny”,

„przyrodzony”, „fizyczny” itp. Są one potrzebne nie do odróżnienia czegoś spoza ich
znaczeń, lecz czegoś o znaczeniu węższym. Na przykład, przedmioty mogą być utworzone z
rozmaitych substancji, np. metalowe, gumowe, drewniane itp., w związku z czym mówi się
ogólnie „przedmiot materialny” w celu zaznaczenia, że rodzaj substancji jest obojętny, a nie
dla odróżnienia od rzekomo mogących istnieć przedmiotów „niematerialnych”.
Podobnie jest ze słowem „fizyczny”, o którym wielu ludzi sądzi, że jego dopełnieniem
jest słowo „niefizyczny”, i ma skłonność do odróżniania go np. od „psychiczny”. Tymczasem
wszelkie procesy są „fizyczne” (jest potrzebna taka najogólniejsza nazwa), a w szczególności
można wśród nich wyróżnić procesy fizjologiczne, psychiczne, technologiczne itp.
Metoda systemowa jest tak użyteczna, że stała się nawet modna, w wyniku czego,
obok stosujących ją ze zrozumieniem i przestrzeganiem rygorów naukowych, nie brakuje też
usiłujących stwarzać tylko pozory jej stosowania, zwykle przez narysowanie kilku
prostokątów na kształt schematów cybernetycznych i wpisanie nazw o niejasnych
znaczeniach, bez żadnych konsekwencji dla wywodów, tylko dla wywołania wrażenia
nowoczesności ujęcia. Jest to swoista „blaga systemowa”. Niewiedza, nawet przedstawiona
środkami cybernetycznymi, nie przestaje być niewiedzą.
Istnieje rozległy obszar nieodpowiedniości nazw do systemów, w którym ciągle
jeszcze jest nie dość jasne, jak tę nieodpowiedniość traktować, zwłaszcza gdy chodzi o
stosunki prawne. Źródłem wątpliwości są praktyczne trudności odróżniania systemów
należących do pewnego nadsystemu od systemów należących do pewnej klasy systemów.
Dla przykładu, nazwa „owoc” może oznaczać system należący do nadsystemu
„drzewo” (do którego należą ponadto takie systemy, jak liście, pień, korzenie itd.) albo
system należący do klasy „owoce” (do której należą np. jabłka, gruszki, wiśnie itd.). Różnica
między przynależnością systemu do nadsystemu a przynależnością systemu do klasy
systemów jest bardzo istotna. Polega ona na tym, że w nadsystemie każdy jego system
składowy pozostaje w określonych relacjach z innymi systemami przez to, że na nie
oddziałuje i one na niego oddziałują, natomiast w klasie systemów relacje tego rodzaju (tj.
oddziaływanie) nie występują. Nawiązując do przykładu, losy jabłka zwisającego z gałęzi
jabłoni są zależne od tego, co się dzieje z korzeniami jabłoni (przynależność do nadsystemu
„drzewo”), natomiast nie mają praktycznie nic wspólnego z tym, że w jakimś innym kraju
jakaś gruszka zwisa z gałęzi gruszy (przynależność do klasy „owoce”)
51

A teraz przyjrzyjmy się, jak to wygląda w odniesieniu do ludzi.
Inżynier Kowalski wraz ze swoją żoną i dziećmi tworzą „rodzinę Kowalskich” — jest
to nadsystem, prawo bowiem wiąże te osoby między sobą. Na przykład, Kowalski jest
zobowiązany do pokrywania szkód wyrządzonych przez jego dzieci i do spłacania długów
jego żony — nie uchronią go od tego żadne zawiadomienia prasowe w stylu „za długi mojej
żony nie odpowiadam” (pewien mąż posunął się nawet jeszcze dalej: „za długi mojej żony i
moje własne nie odpowiadam”).
Niezależnie od tego Kowalski ma wielu kolegów, ale to jest tylko klasa
„inżynierowie” — za długi żadnego z nich, z tytułu przynależności do tej klasy, Kowalski nie
będzie odpowiadał.
Wiele jest jednak sytuacji, w których bynajmniej nie jest jasne, czy chodzi o
przynależność do nadsystemu, czy też do klasy systemów.
Oto dwudziestoletni młodzian, Jan Kowalski, awanturując się w sklepie stłukł szybę
wystawową, za co w kilka tygodni później został skazany na pokrycie strat i grzywnę.
Właściwie z jakiej racji? Przecież Jan Kowalski wybijający szybę był usposobiony
awanturniczo, a Jan Kowalski obłożony grzywną jest spokojny — różne właściwości, więc
różne systemy, dlaczego stosować przykre oddziaływania na wejściu jednego systemu za
oddziaływania wyjściowe innego systemu?
Zgoda na to, że są to systemy różne, ale czy należące do jednego nadsystemu „Jan
Kowalski”, czy też do jednej klasy systemów „Jan Kowalski”?
Za interpretacją kolejnych Janów Kowalskich jako jednego nadsystemu przemawia to,
że są ze sobą powiązani, bo każdy następny powstaje z poprzedniego, dzięki pamięci mają
poczucie tego samego interesu życiowego itd., a wobec tego można pociągać cały nadsystem
„Jan Kowalski” do odpowiedzialności. W rezultacie za dwudziestoletniego Jana
Kowalskiego, który stłukł szybę, będzie musiał zapłacić grzywnę któryś z następnych Janów
Kowalskich, konkretnie zaś ten który się okaże uchwytny dla urzędowego poborcy.
Jeżeli jednak upłynie wiele czasu od dokonania karalnego czynu, interpretacja taka
stanie się coraz mniej uzasadniona. Na przykład między lekkomyślnym sprawcą,
dwudziestoletnim Janem Kowalskim, a poważnym, żonatym i dzieciatym czterdziestoletnim
Janem Kowalskim różnice w pojmowaniu interesu życiowego mogą być już tak duże, że
jedyne, co ich jeszcze łączy, to figurowanie ich podobizn w albumie fotograficznym, „Jan
Kowalski” — jest to już właściwie tylko przynależność do klasy „Jan Kowalski w różnych
okresach życia”, trudno zaś karać kogoś jedynie za przynależność do pewnej klasy systemów.
52

Wielu czytelników może pomyśleć, że są to tylko igraszki słowne mające ukazać
rzekome głębie cybernetyki i jej metody systemowej przez komplikowanie spraw prostych.
Kowalski ponosi odpowiedzialność, ponieważ jest to wciąż „ten sam Kowalski”.
Jednakże w nowoczesnym prawodawstwie odróżnia się przynależność sprawcy do
nadsystemu od przynależności do klasy systemów, zwężając ją lub rozszerzając odpowiednio
do fluktuacji poglądów. Na przykład zwężeniem przynależności do nadsystemu jest
wyłączenie odpowiedzialności dzieci, ludzi obłąkanych, ludzi cierpiących na zaniki pamięci,
ludzi działających pod wpływem nie dających się kontrolować odruchów fizjologicznych (np.
torturowanych), ludzi walczących w obronie własnego życia (np. rozbitków czepiających się
szczątka statku i spychających przy tym innych w wodę) itp. Chwiejne były poglądy, czy
wyłączyć nietrzeźwych — za wyłączaniem przemawia ich niepoczytalność, przeciw
wyłączeniu zaś okoliczność, że nie powinni byli doprowadzić się do nietrzeźwości. Wyłącza
się sprawców przestępstw bardzo dawnych, chociaż chwiejne są poglądy, czy wszystkie
przestępstwa powinny podlegać przedawnieniu oraz jak długiemu.
Z odczuciem, że człowiek to jednak klasa systemów, a nie jeden i ten sam system,
można się spotkać również poza obrębem stosunków prawnych. Czyż nie zdarza się, na
przykład, że ktoś zobaczywszy ukochaną po trzydziestoletniej przerwie w żaden sposób nie
potrafi skojarzyć obu postaci jako jednej i tej samej osoby — dla jego uczuć są to dwa różne
systemy. Do podobnych sytuacji odnoszą się powiedzenia: „stał się dla mnie zupełnie obcym
człowiekiem”, „gdzie ja wtedy miałam oczy” itp.
W powieści Na zachodzie bez zmian Remarque pisze o żołnierzu powracającym z
pierwszej wojny światowej, że nie mógł odnaleźć w swojej wyobraźni żadnych związków z
uczniem, którym był on sam przed zmobilizowaniem.
Sycylijska vendetta nakazywała rodzinie, której członek został zabity przez członka
innej rodziny, zabić w zamian członka tej rodziny, niekoniecznie zabójcę, mógł to być jakiś
jego krewniak, który się nawiną.
I znów pytanie: czy sprawca zabójstwa i jego krewny, który za to zabójstwo został z
zemsty zabity, należeli do jednego nadsystemu, czy też do jednej klasy systemów? Mściciele
uważali, że do jednego nadsystemu, tj. do zwalczanej rodziny, której członkowie są ze sobą
związani wspólnym interesem, wzajemnie się popierają, zapewne razem uplanowali
zabójstwo, a przynajmniej je aprobowali, słuszne jest więc, żeby każdy ponosił skutki
postępowania pozostałych. Natomiast zdaniem sądu jest to przynależność do rodziny jako

53

jednej klasy systemów, każdy członek rodziny odpowiada za siebie, zabójstwo więc i zemsta
to oddzielne zbrodnie indywidualnych osób.
Podobna dwoistość interpretacji tkwi u podłoża każdej represji zbiorowej. Według
prawa międzynarodowego mieszkańcy okupowanego kraju należą do jednej klasy
„narodowość”, nie wolno więc stosować represji do jednych za czyny drugich. Okupanci
natomiast traktują to jako przynależność do jednego nadsystemu „naród”, którego członkowie
mają wspólny interes walki z okupantami, pomagają sobie bezpośrednio, a co najmniej
pośrednio, a więc ujęcie jednych jako zakładników może okazać się skutecznym środkiem do
powstrzymania innych od wrogich wystąpień.
Łatwo zauważyć, że cybernetyczny mechanizm odpowiedzialności jednostkowej i
odpowiedzialności zbiorowej jest taki sam: za czyn nieuchwytnego ukarać uchwytnego. W
odpowiedzialności jednostkowej chodzi o uchwycenie jednego z kolejnych systemów, a w
odpowiedzialności zbiorowej o uchwycenie jednego z jednoczesnych systemów.
Jest też godne uwagi, że wszelkie administracje interesują się elementami człowieka
jako systemu, wyszukując wśród nich najtrwalsze i przeciwdziałając ich sztucznym zmianom:
szczegóły rysopisu, linie papilarne („odcisk palca”) itp. Człowiek jest dla nich tym samym
systemem przez całe życie, bez względu na zmiany jego właściwości.
Natomiast doktryny (religijne, polityczne) interesują się właściwościami człowieka
jako systemu, dążąc do ich zmiany. Człowiek, który z klasy „grzesznicy” został zaliczony do
klasy „nawróceni”, staje się dla nich innym systemem.
Sprawy tożsamości systemów i przynależności do klas systemów mają podstawowe
znaczenie dla znajomości ludzkich charakterów i ich roli w stosunkach interpersonalnych.
Wielu ludzi doznaje ciężkich cierpień z powodu niemożności rozstrzygnięcia o swoim
postępowaniu wobec życiowego partnera: człowiek niby ten sam, a zachowanie inne niż
dawniej. Tymczasem sedno sprawy tkwi w tym, że albo ma on zmieniony charakter, i wobec
tego należy do innej klasy systemów niż dawniej albo ma on nadal taki sam charakter, ale
początkowo błędnie rozeznany (wskutek złudzenia charakterologicznego), czyli należy nie do
tej klasy systemów, do której został początkowo zaliczony. Będzie o tym mowa w rozdziale
17.

54

5. SPRZĘŻENIE
Powiązanie między systemami polegające na oddziaływaniach między nimi określa się jako
sprzężenie.
Sprzężenie w którym jeden system oddziałuje na drugi, stanowi s p r z ę ż e n i e
proste.

Rys. 5.1 Sprzężenie proste

Rysunek 5.1 jest schematem sprzężenia prostego, polegającego na oddziaływaniu
systemu X na system Y.
Sprzężenie, w którym dwa systemy oddziałują na siebie wzajemnie, stanowi
sprzężenie zwrotne.

Rys. 5.2 Sprzężenie zwrotne

Rysunek 5.2 jest schematem sprzężenia zwrotnego polegającego na oddziaływaniu
systemu X na system Y i oddziaływaniu systemu Y na system X.
Jest wiele rodzajów sprzężenia zwrotnego. Zostały one zanalizowane i wyrażone
wzorami matematycznymi, których przytaczanie tutaj mijałoby się jednak z celem, ponieważ
(abstrahując od ich trudności przekraczającej poziom szkolnej matematyki) dotyczą procesów
ciągłych, co zapewnia przydatność tych wzorów głównie do ujmowania procesów
technologicznych.
Tymczasem stosunki interpersonalne — a one to należą do głównych tematów tej
książki — polegają przeważnie na oddziaływaniach skokowych, jak np. rozmowy i dyskusje,
których uczestnicy wypowiadają się przecież na przemian, procesy sądowe, w których jedna
55

strona wnosi pozew, a druga dopiero po przegraniu sprawy wnosi odwołanie, itp. Stosunki te
przypominają grę w brydża lub pokera, gdzie partnerzy licytują kolejno, po usłyszeniu
odzywki przeciwnika.
Dlatego też, zamiast odwołania się do istniejącej teorii sprzężeń, zdecydowałem się na
opracowanie ujęcia dostosowanego do oddziaływań skokowych. Strona matematyczna bardzo
się przy tym upraszcza, zupełne jednak pominięcie wzorów matematycznych jest tu
niemożliwe, ponieważ wynikają z nich wnioski, do których nie można byłoby dojść bez
pomocy matematyki.
Najpierw wprowadźmy następujące konwencje terminologiczne:
B o d z i e c (S) jest to oddziaływanie wejściowe systemu.
R e a k c j a (R) jest to oddziaływanie wyjściowe systemu.
R e a k t y w n o ś ć (r) jest to stosunek reakcji systemu do bodźca działającego na ten
system:

[5.1]

r=

R
S

Na pierwszy rzut oka trudno byłoby uwierzyć, że z tego prostego równania
definicyjnego można wywieść dziesięć istotnych twierdzeń dotyczących zachowania się
systemów sprzężonych.
Ze względu na konieczność formalnego ujęcia tych twierdzeń zostaną wprowadzone
oznaczenia widoczne na rysunku 5.3, stanowiącym schemat sprzężenia między systemem X o
reaktywności rx a systemem Y o reaktywności ry, przy czym oddziaływanie wyjściowe x
(reakcja) systemu X jest zarazem oddziaływaniem wejściowym (bodziec) systemu Y, a
oddziaływanie wyjściowe y (reakcja) systemu Y jest zarazem oddziaływaniem wejściowym
(bodziec) systemu X.

Rys. 5.3 Sprzężenie dwóch systemów o określonych reaktywnościach

56

Dowolną reakcję każdego ze sprzężonych systemów można określić na podstawie
równania

R = r⋅S

[5.2]
wynikającego z równania [5.1].

Równanie [5.2] wskazuje, że reakcja R systemu jest określona, gdy określona jest
reaktywność r tego systemu oraz działający na niego bodziec S. Inaczej mówiąc, system
transformuje bodziec w reakcję, przy czym transformację stanowi mnożenie przez
reaktywność.
Do rozważań przyjmiemy, że systemy te działają na przemian, tj. gdy system X
transformuje bodziec w reakcję, wówczas w systemie Y nic się nie dzieje, a gdy z kolei
system Y transformuje bodziec w reakcję, wówczas w systemie X nic się nie dzieje, itd.
Dzięki temu można przedstawić przebieg sprzężenia jako ciąg kolejnych cyklów, z których
każdy składa się z jednego działania systemu X i jednego działania systemu Y. Numerując
kolejne cykle będzie można wyróżniać poszczególne działania obu systemów.
Cykl 1 obejmuje dowolne oddziaływanie systemu X, uznane za jego pierwszą reakcję
x1, oraz reakcję y1 systemu Y na bodziec x1, którą na podstawie równania [5.2] można
wyrazić równaniem:
y1 = ry ⋅ x1

[5.3]

Cykl 2 obejmuje reakcję systemu X na bodziec y1
[5.4]

x2 = rx ⋅ y1

oraz reakcję systemu Y na bodziec x2
[5.5]

y 2 = ry ⋅ x 2

W podobny sposób można by określić reakcje x3 i y3 (cykl 3) itd., ale nie wniosłoby to
już nic nowego dla uchwycenia zasad przebiegu sprzężeń.
57

T w i e r d z e n i e 5.1 (o przyczynach reakcji)
Równanie [5.4] wskazuje, że reakcja x2 systemu X ma dwie przyczyny, z których
jedną jest reaktywność rx systemu X, drugą zaś jest reakcja y1 systemu Y, stanowiąca bodziec
dla systemu X.
Równanie [5.3] wskazuje, że reakcja y1 systemu Y ma dwie przyczyny, z których
jedną jest reaktywność ry systemu Y, drugą zaś jest reakcja x1 systemu X, stanowiąca bodziec
dla systemu Y.
Wynika

stąd

sprzężonych

ze

twierdzenie,
sobą

że

reakcja

systemów

jest

każdego

z

dwóch

spowodowana

przez

reaktywność tego systemu i reakcję drugiego systemu.
Twierdzenie to uwydatnia, że z dwóch bezpośrednich przyczyn reakcji systemu jedna
tkwi w tymże systemie (jest nią reaktywność tego systemu, czyli jego właściwości), druga zaś
w pozostałym systemie (jest nią reakcja tego systemu, czyli jego zachowanie).
Jest to szczególnie interesujące w odniesieniu do takich stosunków interpersonalnych,
w których za wynikające z nich szkodliwe skutki partnerzy wzajemnie się obwiniają.
Aby to dokładnie prześledzić, przypuśćmy, że partner X usprawiedliwia swoją reakcję
x2 zachowaniem partnera Y. Znaczy to, że w równaniu [5.4] bierze on pod uwagę tylko jedną
przyczynę, a mianowicie reakcję y1 partnera Y, natomiast pomija drugą przyczynę, tj. własną
reaktywność rx.
Jednakże również reakcja y1 partnera Y miała dwie przyczyny widoczne w równaniu
[5.3], z których partner X bierze pod uwagę tylko jedną, a mianowicie reaktywność ry
partnera Y, natomiast pomija drugą przyczynę, tj. własną reakcję x1.
A

zatem

stronniczość

partnera

uczestniczącego

w

takich

stosunkach

interpersonalnych, np. w zatargu, kłótni, walce itp., polega na tym, że za przyczynę ich
przebiegu uważa on reaktywność przeciwnika, natomiast zaprzecza, jakoby przyczyną mogła
być jego własna reaktywność. Postawa taka jest wewnętrznie sprzeczna, sprowadza się
bowiem do poglądu, że postępowanie człowieka zależy od jego reaktywności i zarazem nie
zależy od jego reaktywności — zależy, gdy mowa o postępowaniu cudzym, nie zależy zaś,
gdy mowa o postępowaniu własnym.
Jest to wyraźnie widoczne np. w propagandzie stron toczących wojnę. Własne
postępowanie jest tam przedstawiane jako wymuszone czynami przeciwnika (prowokacjami,
atakami, okrucieństwami itp.), a postępowanie przeciwnika jako podyktowane jego
58

właściwościami (agresywnością, nienawiścią itp.). W ten sposób przeciwnik jest winien
wszystkiemu, tj. postępowaniu nie tylko swojemu, ale i cudzemu.
Podobnie osoby zwierzające się z życia w nieudanym małżeństwie wyliczają
przykrości doznawane od współmałżonka i opowiadają o jego złym charakterze, natomiast
nie wspominają o swoim charakterze, a swoje postępowanie uważają za najzupełniej
normalne — nie ma o czym mówić.
Natomiast w dobrze układających się stosunkach interpersonalnych każdy partner jest
raczej skłonny widzieć własną zasługę, drugiemu nie ma on nic do zawdzięczania.
Na przykład, gdy po wyczerpującej, ale nie rozstrzygniętej wojnie następuje
zawieszenie broni, rozejm, pokój, każda strona przedstawia to jako wynik swojej „pokojowej”
polityki, do której strona przeciwna była „zmuszona” się dostosować.
Gdy instytucja funkcjonuje sprawnie, jej dyrektor jest skłonny przypisywać zasługę
sobie, a gdy niesprawnie — winić podwładnych.
Naprawdę zaś jest tak, jak to wynika z omawianego twierdzenia: zachowanie
człowieka zależy od tego, jaki on sam jest, i od tego, jak się zachowuje jego partner.
T w i e r d z e n i e 5.2 (o wpływie poprzednich reakcji)
Ze skojarzenia równania [5.3] i [5.4] otrzymuje się równanie
x 2 = rx ⋅ ry ⋅ x1

[5.6]

a ze skojarzenia równań [5.4] i [5.5] otrzymuje się równanie
y 2 = rx ⋅ ry ⋅ y1

[5.7]

Równania te wskazują, że reakcja x2 systemu X zależy od jego poprzedniej reakcji x1
oraz że reakcja y2 systemu Y zależy od jego poprzedniej reakcji y1.
Wynika

stąd

sprzężonych

twierdzenie,
systemów

że

reakcja

zależy

od

każdego
jego

z

dwóch

poprzedniej

r e a k c j i . Biorąc pod uwagę, że dowolna reakcja systemu sprzężonego zależy od jego
poprzedniej reakcji, która z kolei zależy od jeszcze wcześniejszej reakcji itd., dochodzi się do
wskazania pierwszej reakcji, od której zaczął się cały przebieg sprzężenia.
59

Uwydatnia to rolę, jaką w stosunkach interpersonalnych odgrywa „pierwszy krok”.
Jest godne uwagi, że odczucie roli „pierwszego kroku” jest duże w przypadkach, gdy
chodzi o zjednanie sobie partnera, małe zaś, gdy chodzi o walkę z partnerem.
Na przykład dziewczyna wybierająca się na pierwszą w życiu randkę, na pierwszy bal,
itp., przykłada wielką wagę do swojego wyglądu, aby wywołać jak najlepsze „pierwsze
wrażenie”, od którego być może będzie zależeć jej przyszłość. Na tym też tle rodzą się
miłości „od pierwszego wejrzenia”.
Dlatego gdy randka zakończy się niepowodzeniem, tj. brakiem zaproszenia na
następną, dziewczyna szuka błędu u siebie, wszystkiemu winien na pewno ten kwiatek
krzywo wpięty we włosy.
Natomiast z zadziwiającą lekkomyślnością mężowie wypowiadają złośliwe uwagi pod
adresem swoich żon albo żony pod adresem swoich mężów, a potem dziwią się, że doszło do
kłótni, i obwiniają współmałżonka o kłótliwość.
Rodziny mieszkające we wspólnym mieszkaniu przeważnie żyją jak przysłowiowy
pies z kotem, a tymczasem wszystko się zaczęło od tego, że jedna współlokatorka odstawiła z
kuchenki gazowej garnek drugiej.
Na pojedynki wyzywano się o byle co, a potem następował już ciąg reakcji
nieuchronnych, często kończący się tragicznie.
Wiele wojen zaczynało się żądaniem odstąpienia skrawka terytorium, a kończyło się
spustoszeniem walczących ze sobą krajów. Oczywiście „winna” temu była strona broniąca
się, która zamiast pójść na ustępstwa stawiła opór. Zamiast wysuwania takich absurdalnych
oskarżeń potem, należało samemu pomyśleć przedtem, że wojnę może rozpocząć nawet jedna
tylko strona, ale kończyć ją będą obie, bo taka już jest cybernetyczna uroda sprzężeń
zwrotnych.
Ilekroć drobny fakt prowadzi do znacznych skutków, dzieje się to zawsze dla tego, że
rozpoczyna on cały łańcuch sprzężenia zwrotnego.
W zatargach długotrwałych, do których nierzadko dochodzi między ludźmi
zmuszonymi do ciągłego przebywania ze sobą przez wiele lat (działalność w tej samej grupie
zawodowej, praca w tej samej instytucji, małżeństwo itp.), zwykle obie strony wyrzucają
sobie wzajemnie postępki niedawne, nie pamiętając już, co było owym „pierwszym krokiem”,
gdyż był on wówczas faktem na pozór nie wyróżniającym się niczym szczególnym, a
przecież od niego właśnie wszystko się zaczęło.

60

Zdarza się też, że gdy zwaśnieni ludzie po latach pogodzą się ze sobą, a nawet
zaprzyjaźnią i już bez urazy wspominają dawne czasy, nie mogą się oprzeć zdumieniu, jak
błahe fakty stały się początkiem wieloletniej wzmagającej się wrogości.
W poruszanych tu sprawach nie ma nic nadzwyczajnego o tyle, że i bez twierdzeń o
sprzężeniach ludzie dochodzili do rozsądnych wniosków, na podstawie rozległego
doświadczenia.
Teraz jednak przejdę do sprawy, która daje do myślenia, jest bowiem daleka od
oczywistości. Przyjrzyjmy się następującym dwom typom sytuacji zachodzących między
zwierzchnikami i podwładnymi, przedstawionymi poniżej w postaci toku rozmyślań
kontrahentów.
Sytuacja pierwsza:
Kierownik: Kowalski nie wytęża się zbytnio w pracy, ale trzeba mu dać jakąś
niewielką nagrodę, może go to zachęci.
Kowalski: Kierownik to morowy chłop, nie pominął mnie w nagrodach, chociaż nie
uważam, żebym na to zasługiwał. Trzeba się podciągnąć, żeby tego nie żałował, i po co inni
mają gadać, że mnie faworyzuje.
Kierownik: Kowalski bardzo się poprawił, następnym razem trzeba mu będzie dać
więcej.
Kowalski: Kierownik umie docenić robotę, przy takim to warto pracować, bo
człowiek przynajmniej wie, że będzie coś z tego miał.
Kierownik: Okazuje się, że znam się na ludziach, wiedziałem, że z Kowalskiego
jeszcze coś będzie. Trzeba będzie pomyśleć o awansie dla niego.
Sytuacja druga:
Kierownik: Kowalski nie wytęża się zbytnio w pracy, nie dam mu nagrody, bo nie ma
za co.
Kowalski: Co on sobie myśli, że ja za takie pieniądze będę mu lepiej pracował? Nie
ma głupich.
Kierownik: Kowalski jeszcze się bardziej opuścił, trzeba go przenieść do gorszej
pracy, może go to nauczy rozumu. Kowalski: A to drań, uwziął się na mnie. Myśli, że tym co
zwojuje? Będzie widział u mnie robotę!

61

Kierownik: Okazuje się, że znam się na ludziach, od razu wiedziałem, że z
Kowalskiego nic nie będzie. Trzeba go będzie chyba zwolnić.
I tak oto, pomimo przeciwstawności początkowych decyzji, w każdej z tych sytuacji
kierownik mógł w końcu pochwalić się znawstwem ludzi i umiejętnością przewidywania —
przyszłość potwierdziła słuszność jego decyzji! Tymczasem to nie żadne przewidywanie, lecz
po prostu doczekał się tego, co sam swoim „pierwszym krokiem” wywołał.
Wskazuje to na zawodność decydowania metodą prób i błędów, gdy już sam wybór
pierwszej próby przesądza, co się będzie dziać dalej.
Można powiedzieć, że umiejętność postępowania z ludźmi polega głównie na wyborze
właściwego pierwszego kroku, bo wtedy ma się jeszcze swobodę wyboru. Potem swoboda
będzie już ograniczona.
Swoboda wyboru postępowania może też być ograniczona przed zrobieniem własnego
pierwszego kroku, przez znalezienie się w sytuacji spowodowanej cudzym pierwszym
krokiem.
Na przykład człowiek postawiony przed sądem już przez sam ten fakt znalazł się w
sprzężeniu, które się rozpoczęło wcześniej uznaniem go za oskarżonego. Ogranicza to jego
postępowanie

do

roli

tłumaczącego

się,

odbiera

mu

inicjatywę,

uniemożliwia

kontratakowanie, przechodzenie do innych spraw, itp. Presja tego rodzaju sytuacji jest tak
silna, że znane są przypadki, gdy wymowny adwokat, znalazłszy się na ławie oskarżonych,
jąkał się i plątał, jak gdyby nie potrafił sklecić jednego porządnego zdania.
O podobnej presji sytuacji wiedzą dobrze aktorzy. Gdy po podniesieniu kurtyny widzą
na widowni jedynie garstkę widzów, czują się zobowiązani do okazania im, że przedstawienie
nie jest aż tak złe, jak można by o tym wnosić z małej frekwencji — i grają źle. Tak
rozpocznie się sprzężenie, na którego końcu okaże się, że nieobecni mieli rację obawiając się
marnej gry aktorów, bo rzeczywiście grali oni marnie, tyle że spowodowali to właśnie ci
nieobecni.
Nawet mędrzec przemawiający na zgromadzeniu głupców mówi głupio, bo gdyby
mówił mądrze, to przez słuchaczy zostałby uznany za głupca, skoro mówi co innego, niż oni
myślą. Tym się objaśnia, dlaczego znakomite pomysły, starannie wypracowane i
przedyskutowane w gronie doborowych ludzi, przy przedstawianiu na szerokim forum
wypadały żałośnie i zostawały ośmieszone. Wielkie zgromadzenia nie służą do tworzenia
nowych idei, lecz do powtarzania starych.

62

Zbyt szczegółowe przepisy formalne o ochronie mienia społecznego prawdopodobnie
więcej ludzi skłoniły do popełniania przestępstw z tego zakresu, niż od nich powstrzymały.
Rzecz w tym, że człowiek mający swobodę decyzji kieruje się własnym poczuciem
przyzwoitości, natomiast postawiony wobec konieczności dokonywania manipulacji
podyktowanych przez przepisy spostrzega, że autorzy przepisów, nie mogąc odróżnić, kto
jest, a kto nie jest przestępcą, opracowali procedury obowiązujące zarówno jednych jak i
drugich, w tym również jego samego. Ponieważ nie zwolniłoby go od nich powoływanie się
na własne poczucie przyzwoitości, zaczyna on powątpiewać, czy jest ono komukolwiek
potrzebne i wobec tego, czy warto je nadal mieć.
T w i e r d z e n i e 5.3 (o wpływie reaktywności)
Z równań [5.6] i [5.7] wynika

[5.8]

x2
= rx ⋅ ry
x1

[5.9]

y2
= rx ⋅ ry
y1

Wskazują one, że zarówno stosunek kolejnych reakcji systemu X jak i stosunek
kolejnych reakcji systemu Y jest zależny od reaktywności obu tych systemów, ściślej zaś, od
iloczynu tych reaktywności.
Wynika stąd twierdzenie, że z a c h o w a n i e
sprzężonych

systemów

zależy

od

się

każdego

iloczynu

z

dwóch

reaktywności

obu tych systemów.
W odniesieniu do stosunków interpersonalnych znaczy to, że zachowanie każdego
partnera zależy od postaw obu partnerów naraz, nie zaś tylko jednego lub tylko drugiego.
Z przytoczonego twierdzenia wynika ponadto, że do zmiany stosunków koniecznym
warunkiem jest zmiana postawy jednego z dwóch partnerów.
63

Główna trudność w naprawianiu źle układających się stosunków interpersonalnych
polega na ustaleniu, który partner miałby zmienić swoją postawę. Ponieważ postawy ludzkie
cechują się znaczną stałością, każdy oczekuje raczej zmiany postawy swojego partnera.
Na przykład w zwaśnionym małżeństwie mąż od żony, a żona od męża domaga się
zmiany postępowania. Nawet w stosunkach erotycznych, jeżeli nie są one w pełni
satysfakcjonujące, każda strona wyobraża sobie, że byłyby one lepsze, gdyby inaczej
postępowała druga strona.
W stosunkach mających postać walki każda strona usiłuje zmienić postawę drugiej
strony przez jej gnębienie, nękanie, represje, wyczerpywanie sił. Obserwuje się to w
zatargach współlokatorów, procesach sądowych, wojnach itp.
T w i e r d z e n i e 5.4 (o przeciwstawnych zmianach reaktywności)
Równania [5.8] i [5.9] nie przestaną być słuszne, jeżeli prawe ich strony pomnożyć, a
jednocześnie podzielić przez dowolną liczbę k

ry
x2
= krx ⋅
x1
k
ry
y2
= krx ⋅
y1
k

W takiej postaci równania te wskazują, że stosunek kolejnych reakcji każdego z
dwóch sprzężonych systemów pozostanie bez zmiany, gdy reaktywność jednego systemu tyle
razy wzrośnie, ile razy zmaleje reaktywność drugiego systemu.
Wynika stąd twierdzenie, że z a c h o w a n i e
sprzężonych

systemów

reaktywności

jednego

nie

zmieni

systemu,

się

każdego

się

pomimo

jeżeli

przy

tym

z

dwóch
zmiany
nastąpi

odwrotna zmiana reaktywności drugiego systemu.
W odniesieniu do stosunków interpersonalnych znaczy to, że nawet jeżeli jeden
partner zmieni swoją postawę, aby w ten sposób wpłynąć na przebieg stosunków, to drugi
partner może temu przeciwdziałać przez odwrotną zmianę swojej postawy.
Możliwości takiego przeciwdziałania, nieograniczone z matematycznego punktu
widzenia, są jednak ograniczone względami fizycznymi. Rzecz w tym, że gdy reaktywność
jednego systemu maleje dążąc do zera, reaktywność drugiego systemu musi wzrastać do
64

nieskończoności, jeżeli iloczyn obu tych reaktywności miałby pozostawać niezmienny.
Znaczy to, że jeden system reaguje coraz słabiej na coraz silniejsze bodźce, drugi zaś coraz
silniej na coraz słabsze bodźce. Jednakże do coraz słabszych reakcji potrzeba coraz mniej
energii, natomiast do coraz silniejszych reakcji potrzeba coraz więcej energii. Proces taki
zmierza do stanu granicznego, w którym jeden system wcale nie wydaje energii, drugi zaś
musiałby wydawać jej nieskończenie wiele. Do niewydawania energii jest zdolny każdy
system, natomiast żaden system nie może wydawać nieskończenie wiele energii, bo tyle jej w
nim nie ma, a nawet nie może wydawać skończonej ilości energii, ale tak dużej, że
spowodowałoby to zniszczenie systemu wskutek nadmiernej koncentracji energii. Wynika
stąd, że gdy reaktywność jednego systemu maleje, to drugi system może przeciwdziałać tylko
do granicy własnej wytrzymałości.
Odnosi się to również do stosunków interpersonalnych. Najlepszą tego ilustracją są
przypadki „odchodzącej miłości”. Oto przesycony kochanek zaczyna odczuwać romans jako
zbytnio absorbujący, ale nie myśli o zerwaniu, tyle tylko że „będziemy się rzadziej widywać”.
Inaczej mówiąc, jego reakcje na czułości kochanki będą słabsze, a to jest równoznaczne ze
zmniejszeniem jego reaktywności. Przy niezmienionej reaktywności partnerki iloczyn
reaktywności obojga musiałby zmaleć. Co w takiej sytuacji robi partnerka? Zaskakujące, ale
prawdziwe: zaczyna walczyć o utrzymanie dotychczasowego iloczynu reaktywności.
Praktycznie wygląda to tak, że na stygnące zapały partnera reaguje ona wzmożeniem
własnych uczuć. Gdy spotkania są rzadsze, bo dla niego stały się mniej cenne, dla niej są
jeszcze tęskniej oczekiwanym ewenementem. Gdy on po miłosnym seansie zerka ukradkiem
na zegarek, jej wcale nie spieszno, chciałaby spotkania wydłużyć. Jest to nic innego jak
zwiększanie własnej reaktywności wobec zmniejszonej reaktywności partnera, dzięki czemu
iloczyn reaktywności będzie utrzymany i wszystko pozostanie jak dawniej. Ale kochanek nie
chce, żeby było jak dawniej, lecz żeby było trochę mniej, dąży więc do spotkań jeszcze
rzadszych i krótszych, na co jego partnerka reaguje jeszcze większym przypływem uczuć,
troskliwości przyjmowanej ze zdawkowym podziękowaniem, tkliwości słabo odwzajemnianej
itp. Tak więc jego reaktywność ciągle maleje, a jej reaktywność ciągle wzrasta, i w rezultacie
iloczyn reaktywności pozostaje bez zmiany. Nie może to jednak trwać wiecznie, jemu łatwo,
gdyż brak uczuć nie powoduje zużywania energii, u niej natomiast uczucia osiągają stopień
żaru angażujący całą energię organizmu, nazywa się to „spalaniem w miłości”. Można się o
tym dowiedzieć od sławnych pań, którym coś takiego przypadło w udziale, a które potrafiły
to opisać. Jako przykład można tu wymienić Listy panny de Lespinasse. Wszelako najwyższy
65

nawet żar uczuć pomnożony przez zero uczuć partnera daje w wyniku jedynie zero, czyli że
odchodzącej miłości nie da się przytrzymać. Nie przytrzymała je także panna de Lespinasse,
ale dzięki swoim Listom weszła przynajmniej do literatury. To samo można powiedzieć o
Mariannie d'Alcoforado.
Ofiary takiego kataklizmu, nie mogąc uczynić najwyższego żaru swoich uczuć jeszcze
wyższym, starają się przynajmniej podnieść nieco ponad zero uczucia partnerów, stąd apele
do niewdzięczników, żeby zechcieli choć parę słów powiedzieć (a raczej napisać, gdy już
odeszli „w siną dal”) o swoich uczuciach, dlaczego milczą, trudno przecież uwierzyć, żeby
byli zupełnie nieczuli wobec tak wielkiej miłości, i tak dalej w tym stylu. Ale to sprawy nie
uratuje, bo jej uratować nie może — taka jest natura sprzężenia zwrotnego i wpływ prawa
zachowania energii.
A czyż porzucana ma co innego do wyboru? Oczywiście, że ma. Zamiast godzić się z
tym, że jest porzucana, powinna zachować się jak porzucająca. Na sugestię rzadszych spotkań
zareagować jeszcze rzadszymi, i to coraz rzadszymi. Spowoduje to jedną z dwóch
możliwości. Albo partner odczuje, że to on jest porzucany i on sam, a nie partnerka, zacznie
walczyć o iloczyn reaktywności, gorejąc od powrotnego żaru uczuć, a o to właśnie chodzi.
Albo też odczuje ulgę, że rozstanie okazało się łatwiejsze niż przypuszczał, i cała sprawa
ulegnie szybko likwidacji, co jest możliwością gorszą od pierwszej, ale bez porównania
lepszą od „spalania się w miłości”, w beznadziejnej walce o szatański iloczyn reaktywności.
Omawiane twierdzenie, wyjaśniające pozorną dysproporcję między ubytkiem
reaktywności jednego partnera a przyrostem reaktywności drugiego partnera, pozwala też
zrozumieć, dlaczego na zobojętnienie rządzących reakcje rządzonych są gwałtowne (bunt,
rewolucja), a na zobojętnienie rządzonych reakcje rządzących są gwałtowne (represje, terror).
T w i e r d z e n i e 5.5 (o samosprzężeniu)
Z definicji reaktywności jako stosunku reakcji (oddziaływania wyjściowego) do
bodźca (oddziaływania wejściowego) wynika, że reaktywność jest równa 1, gdy
oddziaływanie wyjściowe nie różni się od oddziaływania wejściowego, czyli gdy system
przetwarza oddziaływania w sposób nie wywołujący żadnej ich zmiany, a więc stanowi
jedynie p r z e n o ś n i k oddziaływań.
A zatem gdy jeden ze sprzężonych systemów, np. system Y, ma reaktywność ry = 1, to
jego reakcja y1 nie różni się od działającego na niego bodźca x1, tzn. y1 = x1.

66

Uwzględniając te okoliczności w równaniach [5.6] i [5.7] otrzymuje się:
x 2 = rx ⋅ x1
y 2 = rx ⋅ x1

Znaczy to, że reakcje systemu X zależą tylko od jego własnej reaktywności i jego
poprzednich reakcji, a reakcje systemu Y zależą tylko od reaktywności systemu X i jego
reakcji.
W rezultacie sprzężenie systemu X a systemem Y staje się sprzężeniem systemu X z
sobą samym, czyli s a m o s p r z ę ż e n i e m .
Rola systemu Y sprowadza się tu do przenoszenia oddziaływania z wyjścia systemu X
na jego wejście (rys. 5.4 a). Równie dobrze można uważać system Y po prostu za połączenie
wyjścia systemu X z jego wejściem (rys. 5.4 b)

Rys. 5.4 Schematy samosprzężenia

67

Wynika stąd twierdzenie, że j e ż e l i j e d e n z d w ó c h s p r z ę ż o n y c h
systemów

jest

przenośnikiem

oddziaływań,

to

drugi

jest

systemem samosprzężonym.
Samosprzężenie bez udziału innych osób ma postać samokontroli. W najprostszych
przypadkach samokontrola opiera się na bezpośredniej obserwacji: patrzenie na list w trakcie
jego pisania, doznawanie smaku potraw podczas ich spożywania, słuchanie własnej gry na
fortepianie itp.
Gdy bezpośrednia obserwacja jest utrudniona lub niemożliwa, może wchodzić w grę
posługiwanie się narzędziami odgrywającymi rolę przenośników oddziaływań, np. lustrem
przy ubieraniu się.
W stosunkach interpersonalnych samosprzężenie występuje, gdy partner dokonuje
obserwacji i przekazuje je obserwowanemu, np. gdy jedna przyjaciółka prosi drugą, żeby jej
powiedziała, „jak wyglądam z tyłu”, gdy pomocnik kierowcy cofającego ciężarówkę
informuje go, czy nie najeżdża na przeszkodę, itp.
Jest również samo sprzężeniem, gdy partnerem jest „potakiwacz” (ang. yes-man, niem.
Ja-Mann) mówiący to, czego sobie od niego życzą, żeby mówił (np. żeby zaprzeczał, że „król

jest nagi”).
T w i e r d z e n i e 5.6 (o braku sprzężenia)
Z równania [5.4] wynika, że x2 = 0,
gdy rx = 0 albo
gdy y1 = 0.

Z kolei z równania [5.3] wynika, że y1 = 0,
gdy ry = 0 albo
gdy x1 = 0.
Znaczy to, że reakcja systemu X jest równa zeru, gdy:
68

1) reaktywność systemu X jest równa zeru albo
2) reaktywność systemu Y jest równa zeru, albo
3) poprzednia reakcja systemu X jest równa zeru.
Te trzy warunki odnoszą się do sytuacji, gdy reakcja każdego z dwóch sprzężonych
systemów jest zarazem bodźcem dla drugiego systemu. Gdy jednak uwzględnić, że reakcja
jednego systemu może okazać się oddziaływaniem, które wskutek jakiejś przeszkody nie
dotrze do drugiego systemu, wówczas dojdą jeszcze dwa warunki:
bodziec systemu Y jest równy zeru albo
bodziec systemu X jest równy zeru.
Wynika

stąd

twierdzenie,

że

sprzężenie

między

dwoma

systemami nie powstanie, gdy reaktywność któregokolwiek
systemu

jest

równa zeru

lub

którekolwiek

oddziaływanie

między nimi będzie równe zeru.
Można to wyraźnie zilustrować następującym schematycznie ujętym przykładem
interpersonalnym: do kłótni między osobnikiem X a osobnikiem Y nie dojdzie, jeżeli:
1) osobnik X nic nie powiedział,
2) osobnik X coś powiedział, ale osobnik Y tego nie usłyszał,
3) osobnik Y usłyszał, ale okazał się na to niewrażliwy, więc nic nie odpowiedział,
4) osobnik Y okazał się wrażliwy i wskutek tego odpowiedział, ale osobnik X tego
nie usłyszał,
5) osobnik X usłyszał odpowiedź, ale okazał się niewrażliwy, więc na nią nie
zareagował.
W ten sposób obieg możliwości został zamknięty, kontynuowanie go byłoby już tylko
ich powtarzaniem.
W odniesieniu do stosunków interpersonalnych jest więc pięć sposobów
niedopuszczania do sprzężeń.
Pierwszy sposób polega na unikaniu „pierwszego kroku” (o czym była też mowa w
związku z twierdzeniem [5.2], niezaczepianiu nikogo, nieprowokowaniu, niezauważaniu
istnienia określonych osobników. Sposób ten należał do repertuaru zachowania arystokratów
(splendid isolation), do zaleceń dla dobrze wychowanych panienek („nie zawieraj
przygodnych znajomości”), a często bywa stosowany przez obrażonych („nie rozmawiamy z
sobą”).

69

Drugi sposób polega na zatajaniu własnego postępowania przed określonymi osobami.
Rodzice ukrywają osobiste życie przed dziećmi. Mąż ukrywa przed żoną, że idzie wieczorem
na konferencję, która nie jest konferencją, lub że wyjeżdża służbowo z sekretarką, która dla
niego jest nie tylko sekretarką. Rządzący dokładają starań, żeby o ich błędnych decyzjach nie
dowiedział się ogół.
Trzeci sposób polega na zmniejszaniu do zera reaktywności ludzi, których reakcje nie
dają się opanować w inny sposób. Do tego celu zastosowano już wiele sposobów otępiania, z
uśmiercaniem włącznie.
Czwarty sposób polega na niedopuszczaniu do siebie bodźców będących
niepożądanymi reakcjami innych ludzi. Można by stracić apetyt przy ucztowaniu widząc
wlepiony w siebie wzrok głodomorów, toteż uprzywilejowani zawsze woleli trzymać się z
dala od nieuprzywilejowanych, aby nie słyszeć ich narzekań i nie mącić sobie dobrego
samopoczucia niepotrzebnymi wzruszeniami cudzą niedolą. Stąd właśnie skłonność
uprzywilejowanych do osobnego zamieszkiwania w strzeżonych zamkach, pałacach i willach,
do lokomocji w lektykach, karocach i limuzynach, oraz do uciszania niezadowolonych przez
tłumienie protestów i demonstracji. Zastosowanie tego sposobu występuje też, gdy mąż nie
reagujący na pretensje żony nawet nie słucha, co ona mówi, albo gdy urząd nie odpowiada na
kierowane do niego zażalenia, bo wcale ich nie czyta. Jak w ludowym określeniu: „Mówił
dziad do obrazu, a obraz do niego ani razu”.
I wreszcie piąty sposób to własna niewrażliwość na reakcje innych, znieczulica
(„kamienne serce”), bezwstyd w uporze, że czarne jest białe, wbrew wszelkiej oczywistości
(„miedziane czoło”), brak poczucia elementarnej przyzwoitości.
Sposób ten służy również samoobronie słabych, czego tylu przykładów dostarczyło
zobojętnienie męczenników na spotykający ich los. W życiu potocznym ludzie doznający
przykrości od dokuczliwych kolegów, zwierzchników, sąsiadów spotykają się często z
życzliwą radą przyjaciół, żeby się takimi postępkami nie przejmowali i nie zwracali na nie
uwagi.
Omawiane twierdzenie wskazuje również, że uzależnienie jednych ludzi od innych
może tylko być wzajemne albo żadne, to znaczy że albo jest sprzężenie zwrotne, albo w ogóle
nie ma sprzężenia.
Na tym tle warto wspomnieć, że od niepamiętnych czasów władcy rozmaitego
autoramentu wyobrażali sobie sprawowanie władzy jako stosunki, w których rządzący są
70

niezależni od rządzonych, natomiast rządzeni są zależni od rządzących. Inaczej mówiąc,
traktowali władzę jako sprzężenie proste — rządzący wydają rozkazy, a rządzeni je
wykonują. Coś jak sprzężenie garncarza z gliną, która przybierze taki kształt, jaki garncarz jej
nada.
Było to złudzenie, które rozproszyła dopiero cybernetyka. Dążąc do określonej zmiany
w otoczeniu trzeba na otoczenie oddziaływać (sprzężenie proste), ale z tym jest nieodłącznie
związane stwierdzanie, czy ta zmiana w otoczeniu rzeczywiście następuje, do tego zaś trzeba
się samemu znajdować pod wpływem oddziaływań otoczenia (sprzężenie proste), i w ten
sposób powstaje obieg oddziaływań (sprzężenie zwrotne). Nawet krając chleb nie można się
gapić gdziekolwiek, trzeba uważać, co się dzieje, w przeciwnym bowiem razie można sobie
odkrajać palec.
Sprzężenie zwrotne jest jeszcze wyraźniej widoczne, gdy oddziaływanie na otoczenie
wywołuje w nim akumulację energii, która może się okazać niebezpieczna dla działającego.
Niejeden już kierowca został uśmiercony przez własny rozpędzony samochód.
Co najwyżej można dążyć do samosprzężenia (twierdzenie 5.5), tj. do sprzężenia
zwrotnego z systemem o reaktywności równej 1. Jednakże nie zawsze się to udaje nawet w
odniesieniu do materiałów i narzędzi, a cóż dopiero mówić o ludziach, mających przecież
własne interesy. Wspomniani poprzednio „potakiwacze” przejawiają reaktywność równą 1,
gdy leży to w ich interesie — czego przykładem są pretorianie sowicie opłacani przez
rzymskich cezarów — albo gdy zdołano w nich wmówić, że leży to w ich interesie, czego
ilustracją jest niesłychany rozwój propagandy stosowanej przez wszystkie rządy świata.
Aby uniezależnić się od rządzonych całkowicie, trzeba byłoby ich pozabijać
(zmniejszenie reaktywności do zera), jak to czyniono w obozach zagłady, ale nie
sprowadziłoby to sprzężenia zwrotnego do sprzężenia prostego, lecz — zgodnie z
omawianym twierdzeniem — do braku wszelkiego sprzężenia, jako że nieboszczykom nie
można wydawać rozkazów.
Władcy, którzy zrozumieli niemożliwość rządzenia na zasadzie sprzężenia prostego,
obrali taktykę mającą ich do tego przynajmniej przybliżyć, a polegającą na tym, żeby
oddziaływać na społeczeństwo jako całość, natomiast w przeciwnym kierunku dopuszczać
tylko oddziaływania poszczególnych obywateli z osobna, traktując każde solidarne ich
ugrupowanie jako „spisek”.
T w i e r d z e n i e 5.7 (o jednakowości zmian reakcji)
71

Z równań [5.8] i [5.9] wynika, że jeżeli iloczyn rx ⋅ ry jest stały, to

x2 y 2
=
x1
y1
czyli że stosunek kolejnych reakcji systemu X jest taki sam jak stosunek kolejnych
reakcji systemu Y.
Wynika stąd twierdzenie, że z m i a n y r e a k c j i d w ó c h s p r z ę ż o n y c h
ze

sobą

systemów

o

stałych

reaktywnościach

są

jednakowe.
W odniesieniu do stosunków interpersonalnych znaczy to, że zmiany reakcji dwóch
osób, z których każda utrzymuje stałą postawę, są jednakowe.
Wielu czytelnikom może się to wydać trudne do uwierzenia — przecież dwie osoby
mogą mieć zupełnie różne postawy, jakże więc reakcje ich miałyby się zmieniać jednakowo?
Matematyka jednak nie pozostawia co do tego najmniejszych wątpliwości — zarówno
przejście od poprzedniej reakcji x1 do następnej x2 systemu X jak i przejście od poprzedniej
reakcji y1 do następnej reakcji y2 systemu Y jest określone tym samym iloczynem
reaktywności rx ⋅ ry , zgodnie z równaniami [5.8] i [5.9]. Reaktywność rx może się bardzo
różnić od reaktywności ry, i od tego jest zależny iloczyn, ale będzie on taki sam dla systemu X
jak i dla systemu Y.
Aby to lepiej unaocznić, rozpatrzmy prosty przykład liczbowy. Przypuśćmy, że
system X zawsze podwaja reakcje systemu Y, czyli rx = 2, a system Y zawsze potraja reakcje
systemu X, czyli ry = 3.
Jeżeli początkowym oddziaływaniem systemu X jest na przykład x1 = 1, to reakcją
systemu Y będzie y1 = 3 · 1 = 3, na co reakcją systemu X będzie x2 = 2 · 3 = 6. Z kolei nastąpi
reakcja systemu X: x3 = 2 · 18 = 36 oraz reakcja systemu Y: y3 = 3 · 36 =108 itd.
Biorąc pod uwagę kolejne reakcje systemu X: 1, 6, 36 itd. łatwo zauważyć, że każda
następna jest 6 razy większa od poprzedniej, ale to samo dotyczy kolejnych reakcji systemu
Y:3, 18, 108 itd. Nie może być inaczej, skoro iloczyn reaktywności rx · ry = 2 · 3 = 6, a z
równań [5.6] i [5.7] wynika, że z pomnożenia poprzednich reakcji systemów X i Y przez
iloczyn ich reaktywności otrzymuje się następne reakcje tych systemów.
Aby zapobiec nieporozumieniom, podkreślam, że twierdzenie to mówi nie o
jednakowości reakcji, lecz o jednakowości zmian reakcji. Na przykład w awanturze między
72

dwiema osobami reakcjami na uderzenia mogą być wyzwiska, czyli zachowanie się innego
rodzaju, ale wzmaganie się jednych i drugich będzie jednakowe, dopóki któraś ze stron nie
zmieni swojej postawy.
Na potwierdzenie tego można wskazać wiele przykładów. Wilk biegnie coraz
szybciej, aby dogonić zająca, ale i zając biegnie coraz szybciej, by ujść pogoni. Przy
obleganiu twierdzy wzrasta zarówno zaciekłość ataku, jak i obrony. Ze wzrostem
okrucieństwa ciemiężycieli wzrasta nienawiść ciemiężonych. Gdy chwieje się łódka, chwieje
się również stojący w niej żeglarz, a gdy chwieje się żeglarz, chwieje się również łódka, i w
rezultacie żeglarz i łódka chwieją się w jednakowym rytmie.
Wszystko to jest słuszne pod warunkiem stałości obu reaktywności. Gdy jedna z nich
się zmieni, zmieni się również sprzężenie, np. gdy zając się zmęczy i zginie albo wilk się
zmęczy i wobec tego zając ocaleje, gdy oblegający zdobędą twierdzę albo odstąpią od
oblężenia itd.
Przy analizowaniu sprzężeń omawiane twierdzenie pozwala ograniczyć się do
wyznaczenia przebiegu reakcji tylko jednego (któregokolwiek) ze sprzężonych systemów.
T w i e r d z e n i e 5.8 (o bezwymiarowości iloczynu reaktywności)
Jeżeli oddziaływania x wyrażają się w jednostkach miary [x], a oddziaływania y w
jednostkach miary [y], to zgodnie z równaniem [5.1] reaktywność systemu X, dla którego
oddziaływania y są bodźcami, a oddziaływania x reakcjami, wyraża się w jednostkach miary

[rx ] = [x]
[y]

a reaktywność systemu Y, dla którego oddziaływania x są bodźcami, a oddziaływania
y reakcjami, wyraża się w jednostkach miary

[r ] = [[xy]]
y

Wobec tego iloczyn reaktywności wyraża się w jednostkach miary
73

[r ⋅r ] =  [[xy]]⋅⋅ [[yx]]  = 1
x

Wynika

stąd

twierdzenie,

że

y



iloczyn

reaktywności

dwóch

sprzężonych systemów wyraża się liczbą niemianowaną.
Inaczej mówiąc, iloczyn reaktywności jest wielkością bezwymiarową, bez względu na
to, w jakich jednostkach miary wyrażają się oddziaływania.
Wobec tego, zgodnie z równaniami [5.8] i [5.9], przebieg stosunków reakcji każdego
sprzężonego systemu wyraża się tylko liczbami, bez żadnych jednostek miary. Dzięki temu
można

porównywać

sprzężenia

między

dowolnymi

systemami

o

dowolnych

oddziaływaniach. Okoliczność ta jest wyrazem interdyscyplinarności cybernetyki, sprawia
bowiem, że twierdzenia cybernetyczne mogą mieć zastosowanie w dowolnej dyscyplinie.
Na przykład w handlu występuje sprzężenie między dostawcą a odbiorcą, przy czym
dostawca jest skłonny sprzedawać określoną ilość towaru za określoną ilość pieniędzy, jest
więc systemem, którego reaktywność wyraża się stosunkiem kilogramów do złotówek,
odbiorca zaś jest skłonny wypłacać określoną ilość pieniędzy za określoną ilość towaru, jest
więc systemem, którego reaktywność wyraża się stosunkiem złotówek do kilogramów.
Iloczyn tych reaktywności
(kilogramy / złotówki) · (złotówki / kilogramy)
jest jednak tylko liczbą wynikającą z podzielenia kilogramów przez kilogramy i
złotówek przez złotówki.
Podobnie można powiedzieć, że np. w miłości słuchanie miłych słów skłania jednego
partnera do pieszczot, drugiego zaś doznawanie pieszczot skłania do wypowiadania miłych
słów, przy czym iloczyn ich reaktywności
pieszczoty / miłe słowa = miłe słowa / pieszczoty
jest także tylko liczbą wynikającą z podzielenia pieszczot przez pieszczoty i miłych
słów przez miłe słowa.
Drugi z tych przykładów może się komuś wydawać humorystyczny, ale niesłusznie,
uwydatnia on bowiem sprawę nader istotną. Chodzi o to, że nawet gdy w stosunkach
interpersonalnych występują oddziaływania, dla których trudno byłoby znaleźć jakieś
74

jednostki miary, nie stanowi to przeszkody w ścisłym ujmowaniu sprzężeń, gdyż o ich
przebiegu nie rozstrzygają reaktywności wzięte z osobna, lecz iloczyn reaktywności, a do
jego określenia nie są potrzebne żadne jednostki miary, jest on bowiem tylko liczbą.
T w i e r d z e n i e 5.9 (o sprzężeniach dodatnich i ujemnych)
Z matematycznego punktu widzenia iloczyn reaktywności systemów sprzężonych
może być liczbą dodatnią
rx ry > 0
albo liczbą ujemną
rx ry < 0.
Jest też możliwe, że iloczyn reaktywności jest równy zeru, ale, zgodnie z
twierdzeniem 5.6, nie ma wówczas sprzężenia.
Ponieważ, zgodnie z równaniami [5.6] i [5.7], następną reakcję systemu sprzężonego
określa się poprzez pomnożenie poprzedniej jego reakcji przez iloczyn reaktywności obu
sprzężonych systemów, więc jeżeli iloczyn reaktywności jest dodatni, to po dodatniej reakcji
następna będzie również dodatnia, a po ujemnej reakcji następna będzie również ujemna. Na
przykład przy iloczynie reaktywności rx · ry = 2, po dodatniej reakcji x1 =1 nastąpią dodatnie
reakcje x2 = 2, x3 = 4, x4 = 8 itd., natomiast po ujemnej reakcji x1 = – 1 nastąpiłyby ujemne
reakcje x1 = – 2, x2 = – 4, x3 = – 8 itd.
Jeżeli iloczyn reaktywności jest ujemny, to po reakcji dodatniej nastąpi ujemna, a po
reakcji ujemnej nastąpi dodatnia. Na przykład przy iloczynie reaktywności rx · ry = – 2 po
reakcji x1 = 1 nastąpią reakcje x2 = – 2, x3 = 4, x4 = – 8 itd., natomiast po reakcji x1 = – 1
nastąpiłyby reakcje x2 = 2, x3 = – 4, x4 = 8 itd.
Przebiegi reakcji, które wzrastają, pozostają niezmienione lub maleją, ale zawsze
pozostają dodatnie bądź zawsze ujemne, będziemy określać jako m o n o t o n i c z n y , a
przebieg reakcji, które są na przemian dodatnie i ujemne, jako o s c y l a c y j n y .
Wynika stąd twierdzenie, że j e ż e l i
ze

sobą

systemów

jest

iloczyn

dodatni,
75

to

dwóch

sprzężonych

przebieg

reakcji

każdego

z

tych

iloczyn

reakcji

systemów
jest

jest

ujemny,

monotoniczny,
to

przebieg

a

jeżeli

reakcji

jest

oscylacyjny.
W związku z tym można rozróżniać sprzężenie zwrotne następujących rodzajów:
 sprzężenie

dodatnie,

w

którym

iloczyn

reaktywności

dwóch

sprzężonych systemów jest dodatni;
 s p r z ę ż e n i e u j e m n e , w którym iloczyn reaktywności dwóch sprzężonych

systemów jest ujemny;
Zgodnie z przytoczonym twierdzeniem przebieg reakcji w sprzężeniu dodatnim jest
monotoniczny, a w sprzężeniu ujemnym jest oscylacyjny.
Rzecz jasna, iloczyn reaktywności jest dodatni, gdy obie reaktywności są dodatnie
albo gdy obie są ujemne, natomiast jest on ujemny, gdy jedna z reaktywności jest dodatnia,
druga zaś jest ujemna.
Reaktywność systemu jest dodatnia, gdy zwiększenie bodźca powoduje zwiększenie
reakcji, ujemna zaś gdy zwiększenie bodźca powoduje zmniejszenie reakcji. Znając
reaktywność sprzężonych systemów można określić, czy sprzężenie będzie dodatnie czy
ujemne, i na tej podstawie przewidywać jego przebieg.
Dla przykładu rozpatrzmy sytuację, gdy w burcie statku na morzu powstała wyrwa,
przez którą wlewa się woda. Ponieważ im więcej wody wlewa się do wnętrza statku, tym
większe będzie jego zanurzenie, więc statek jest systemem o reaktywności dodatniej, a
ponieważ im większe jest zanurzenie statku, tym więcej wlewa się wody, więc i morze jest tu
systemem o reaktywności dodatniej. Na tej podstawie można powiedzieć, że sprzężenie
między tymi systemami będzie dodatnie: statek będzie się coraz bardziej zanurzać, i coraz
więcej będzie się do niego wlewać wody, aż do zatonięcia statku.
Inny przykład. Im więcej energii będzie dopływać do pieca przemysłowego i
przemieniać się w nim w ciepło, tym wyższa będzie temperatura w piecu, a zatem piec jest
systemem o reaktywności dodatniej. Im wyższa będzie temperatura w piecu, tym bardziej
regulator temperatury, w który ten piec jest wyposażony, zmniejszy dopływ energii, regulator
jest więc systemem o reaktywności ujemnej. A zatem proces grzejny w piecu wyposażonym
w regulator temperatury jest oparty na sprzężeniu ujemnym. W rezultacie jest to proces
oscylacyjny: dopływ energii na przemian wzrasta i maleje oraz temperatura na przemian
wzrasta i maleje.
W zakresie stosunków interpersonalnych można przytoczyć następujące przykłady.
76

Nauczyciel stawiający tym wyższe oceny, im pilniej uczeń pracuje, jest systemem o
reaktywności dodatniej. Uczeń pracujący tym pilniej, im wyższe oceny otrzymuje od
nauczyciela, również jest systemem o reaktywności dodatniej. W tym przypadku sprzężenie
między nauczycielem a uczniem jest więc dodatnie. W rezultacie uczeń będzie coraz
pilniejszy, a nauczyciel będzie mu stawiać coraz wyższe oceny, aż do osiągnięcia pułapu
możliwości.
Natomiast uczeń, którego pilność wzrasta pod wpływem złych ocen, a maleje pod
wpływem dobrych („spoczywanie na laurach”), jest systemem o reaktywności ujemnej. W
tym więc przypadku sprzężenie między nauczycielem a uczniem będzie ujemne. W rezultacie
powstanie oscylacja: pilność ucznia to wzrasta, to maleje, a i oceny stawiane przez
nauczyciela są to wyższe, to niższe.
T w i e r d z e n i e 5.10 (o sprzężeniach zbieżnych i rozbieżnych)
Niezależnie od tego, czy liczba określająca iloczyn reaktywności jest dodatnia czy
ujemna, może ona być większa od 1
| rx ⋅ ry |> 1

albo równa 1
| rx ⋅ ry |= 1

albo mniejsza od 1

| rx ⋅ ry |< 1
Ponieważ, zgodnie z równaniami [5.6] i [5.7] następną reakcję systemu sprzężonego
określa się mnożąc poprzednią jego reakcję przez iloczyn reaktywności obu sprzężonych
systemów, więc jeżeli iloczyn reaktywności jest większy od 1, to druga reakcja będzie
większa od pierwszej, trzecia będzie większa od drugiej itp. Na przykład przy iloczynie
reaktywności | rx ⋅ ry |= 2 , po reakcji x1 = 1 nastąpią reakcje x 2 = 2 , x3 = 4 , x 4 = 8 itd.
Jeżeli iloczyn reaktywności jest równy 1, to następne reakcje systemu nie będą
większe ani mniejsze od poprzednich.

77

Jeżeli iloczyn reaktywności jest mniejszy od 1, to druga reakcja będzie mniejsza od
pierwszej, trzecia będzie mniejsza od drugiej itd. Na przykład, przy iloczynie reaktywności

| rx ⋅ ry |=

1
1
1
1
, po reakcji x1 = 1 nastąpią reakcje x 2 = , x3 = , x 4 = itd.
2
4
8
2

Wynika stąd twierdzenie, że j e ż e l i
większy od
dążąc
jest

do

równy

1,

to

reakcje

systemu

nieskończoności;
1,

to

reakcje

iloczyn

sprzężonego

jeżeli

systemu

reaktywności

iloczyn
nie

jest

wzrastają

reaktywności

wzrastają

ani

nie

maleją; jeżeli iloczyn reaktywności jest mniejszy od 1, to
reakcje systemu maleją dążąc do zera.
W związku z tym można rozróżnić sprzężenia zwrotne następujących rodzajów:
 sprzężenie

r o z b i e ż n e , w którym iloczyn reaktywności dwóch

sprzężonych systemów jest większy od 1;
 sprzężenie

ustalone,

w

którym

iloczyn

reaktywności

dwóch

sprzężonych systemów jest równy 1;
 s p r z ę ż e n i e z b i e ż n e , w którym iloczyn reaktywności dwóch sprzężonych
systemów jest mniejszy od 1;
Rzecz jasna, iloczyn reaktywności jest większy od 1, gdy:
każda z nich jest większa od 1, albo
jedna jest równa 1, ale druga jest większa od 1, albo
jedna jest mniejsza od 1, ale druga jest o wiele większa do 1.
Iloczyn reaktywności jest równy 1, gdy:
każda z nich jest równa 1, albo
jedna jest większa od 1, ale druga jest w takim samym stosunku mniejsza od 1.
Iloczyn reaktywności jest mniejszy od 1, gdy:
każda z nich jest mniejsza od 1, albo
jedna jest równa 1, ale druga jest mniejsza od 1, albo
jedna jest większa od 1, ale druga jest o wiele mniejsza od 1.
Gdy iloczyn reaktywności jest niewiele większy od 1, wówczas sprzężenie jest słabo
rozbieżne, tj. reakcje wzrastają powoli (płasko). Natomiast gdy iloczyn reaktywności jest
znacznie większy od 1, wówczas sprzężenie jest silnie rozbieżne, tj. reakcje wzrastają szybko
(stromo).

78

Teoretycznie, reakcje w sprzężeniu rozbieżnym wzrastają do nieskończoności,
praktycznie zaś do stanu, gdy zabraknie energii do dalszego wzmagania się reakcji.
Gdy iloczyn reaktywności jest niewiele mniejszy od 1, wówczas sprzężenie jest słabo
zbieżne, tj. reakcje maleją powoli (płasko). Natomiast gdy iloczyn reaktywności jest znacznie
mniejszy od 1, wówczas sprzężenie jest silnie zbieżne, tj. reakcje maleją szybko (stromo).
Teoretycznie reakcje w sprzężeniu zbieżnym zanikają do zera po czasie nieskończenie
długim (po nieskończenie wielu cyklach), praktycznie zaś wtedy, gdy kolejna reakcja będzie
oddziaływaniem niepodzielnie małym i wobec tego już w następnym cyklu zmaleje do zera.
Poglądową

ilustracją

tego

może

być

przykład

korespondencji.

Zazwyczaj

korespondujące ze sobą osoby piszą tyle, na ile pozwala format papieru listowego, jest to
więc sprzężenie ustalone, z niewielkimi odchyleniami. Gdyby każdy korespondent trzymał się
zasady, żeby na otrzymany list odpowiadać listem dwukrotnie dłuższym ( rx = 2 , ry = 2 , więc
rx ⋅ ry = 4 ), to byłoby to sprzężenie silnie rozbieżne ( x1 = 4 str.,

x 2 = 16 str., x3 = 64 str.,

x 4 = 256 str., itd.), już po kilkukrotnej wymianie listów stałyby się one tomami, a potem
bibliotekami, i wreszcie dalsze zwiększanie ich objętości stałoby się praktycznie niemożliwe.
Gdyby korespondenci odpowiadali listami tylko o 1 procent dłuższymi, to byłoby to
sprzężenie słabo rozbieżne — skutek byłby taki sam, tyle że po znacznie dłuższej wymianie
korespondencji.
Natomiast gdyby korespondenci przyjęli zasadę, żeby na otrzymany list odpowiadać
listem o połowę krótszym ( rx =

1
1
1
, ry = , więc rx ⋅ ry = ), to byłoby to sprzężenie silnie
2
2
4

zbieżne ( x1 = 4 str., x 2 = 1 str., x3 =

1
1
str., x 4 =
str., itd.) już po kilkukrotnej wymianie
4
16

listów stałyby się one pojedynczymi zdaniami, a potem tylko wyrazami, i po prostu któryś list
pozostałby już bez odpowiedzi. Gdyby korespondenci odpowiadali listami tylko o 1 procent
krótszymi, to byłoby to sprzężenie słabo zbieżne — korespondencja ustałaby również, tyle że
po wielokrotnej wymianie listów.
SYSTEMATYKA SPRZĘŻEŃ ZWROTNYCH
Biorąc pod uwagę, że sprzężenie zwrotne może być dodatnie lub ujemne oraz że każde
z nich może być rozbieżne, ustalone lub zbieżne, otrzymuje się 6 rodzajów sprzężeń.

79

Sprzężenie

dodatnie

rozbieżne

występuje

między

dwoma

systemami, gdy iloczyn ich reaktywności jest dodatni, większy od 1. Wskutek tego reakcje
każdego systemu są monotonicznie wzmagające się
S p r z ę ż e n i e d o d a t n i e u s t a l o n e występuje między dwoma systemami,
gdy iloczyn ich reaktywności jest dodatni, równy 1. Wskutek tego reakcje każdego systemu
są monotonicznie niezmienne.
S p r z ę ż e n i e d o d a t n i e z b i e ż n e występuje między dwoma systemami,
gdy iloczyn ich reaktywności jest dodatni, mniejszy od 1. Wskutek tego reakcje każdego
systemu są monotonicznie zanikające.
S p r z ę ż e n i e u j e m n e r o z b i e ż n e występuje między dwoma systemami,
gdy iloczyn ich reaktywności jest ujemny, większy od 1. Wskutek tego reakcje każdego
systemu są oscylacyjnie wzmagające się.
Sprzężenie

ujemne

u s t a l o n e występuje między dwoma systemami,

gdy iloczyn ich reaktywności jest ujemny, równy 1. Wskutek tego reakcje każdego systemu
są oscylacyjnie niezmienne.
S p r z ę ż e n i e u j e m n e z b i e ż n e występuje między dwoma systemami, gdy
iloczyn ich reaktywności jest ujemny, mniejszy od 1. Wskutek tego reakcje każdego systemu
są oscylacyjnie zanikające.
Są to sprzężenia elementarne, mogące się składać na rozmaite sprzężenia złożone.
Dla większej przejrzystości przebiegu reakcji według wymienionych sprzężeń zostaną
przedstawione wykreślnie, na podstawie poniższych obliczeń przykładowych.
Sprzężenie dodatnie rozbieżne, przy rx ⋅ ry = 2

x1 = 1 , x 2 = 2 , x3 = 4 , x 4 = 8 itd.
Sprzężenia dodatnie ustalone, przy rx ⋅ ry = 1

x1 = 1 , x 2 = 1 , x3 = 1 , x 4 = 1 itd.

Sprzężenie dodatnie zbieżne, przy rx ⋅ ry =

1
2

80

x1 = 1 , x 2 =

1
1
1
, x3 = , x 4 = itd.
2
4
8

Rys. 5.5 Sprzężenie dodatnie (przykład liczbowy)
a) rozbieżne, b) ustalone, c) zbieżne

Wyniki tych obliczeń przedstawione są na rys 5.5

Sprzężenie ujemne rozbieżne, przy rx ⋅ ry = −2
x1 = 1 , x 2 = −2 , x3 = 4 , x 4 = −8 itd.

Sprzężenie ujemne ustalone, przy rx ⋅ ry = −1

x1 = 1 , x 2 = −1 , x3 = 1 , x 4 = −1 itd.
Sprzężenie ujemne zbieżne, przy rx ⋅ ry = −

1
2

81

1
1
1
x1 = 1 , x 2 = − , x3 = , x 4 = − itd.
2
4
8

Wyniki tych obliczeń są przedstawione na rys. 5.6.

Rys. 5.6 Sprzężenie ujemne (przykład liczbowy)
a) rozbieżne, b) ustalone, c) zbieżne

Przebiegi reakcji są objaśnione poniższymi przykładami praktycznymi:
Im wyższa jest temperatura płonącego drewna, tym więcej wydobywa się z niego
gazów palnych, drewno jest tu więc systemem o reaktywności dodatniej. Im więcej jest tych
gazów, tym wyższa jest temperatura płomienia, więc i płomień jest systemem o reaktywności
dodatniej. A zatem pożar jest procesem opartym na sprzężeniu dodatnim. Dopóki ilość
wydobywających się gazów jest tak duża, że ich spalanie powoduje wzrost temperatury,
dopóty iloczyn reaktywności jest większy od 1, jest to więc sprzężenie dodatnie rozbieżne.
Zgodnie z twierdzeniem 5.10, coraz więcej będzie się wydobywać gazów i coraz wyższa
82

będzie temperatura, pożar się wzmaga. Zasób gazów palnych w drewnie nie jest jednak
nieograniczony, z czasem wydobywająca się z niego ilość ich będzie wystarczać tylko do
pokrywania ubytku temperatury (spowodowanego odpływem ciepła do otoczenia), sprzężenie
więc stanie się dodatnie ustalone, pożar przestaje się wzmagać. Gdy wydobywających się
gazów będzie przybywać mniej, sprzężenie stanie się dodatnie zbieżne, pożar zaczyna
wygasać.
We wszelkich postaciach walki każda strona stara się zadawać stronie przeciwnej
większe straty, niż sama doznaje, czyli jest systemem o reaktywności dodatniej większej od 1,
wobec czego iloczyn reaktywności jest również dodatni większy od 1. A zatem walka jest
oparta na sprzężeniu dodatnim rozbieżnym. Reakcje, początkowo słabe, będą się coraz
bardziej wzmagać, aż do wyczerpania zasobów energii (jeżeli wcześniej nie nastąpi
zmniejszenie reaktywności bądź interwencja jakiegoś innego systemu z zewnątrz). Istotnie,
kłótnia zaczyna się od złośliwych uwag, które przekształcają się w wyzwiska, a potem
przeradza się w bójkę, kończącą się niezdolnością jednej ze stron do dalszej walki. Proces
pieniaczy, wszczęty z powodu zaorania miedzy, kończy się pójściem obydwu stron z torbami.
Wojna, zapoczątkowana incydentem granicznym, w końcowej fazie zmierza ku totalnemu
zniszczeniu.
W przedłużającej się wyczerpującej wojnie obie walczące strony dochodzą zwykle do
przekonania, że kontynuowanie wojny staje się nieopłacalne, jako pociągające za sobą
olbrzymie straty, znacznie przekraczające korzyści z ewentualnego zwycięstwa. Strona, która
to sobie pierwsza uświadomiła, strzeże się przed podjęciem kroków pojednawczych w
obawie, że zostanie to poczytane za oznakę słabnięcia (zmniejszenie reaktywności) i skłoni
stronę przeciwną do wzmożenia zaciętości (zwiększenie reaktywności). Aby tego uniknąć,
trzeba się wpierw upewnić, że i przeciwna strona jest już nastawiona pojednawczo.
Jednoczesność okazania pojednawczości można uzyskać przez odwołanie się do pomocy
pośrednika, który każdej stronie z osobna zadaje pytanie w rodzaju: „gdyby oni zgodzili się
na..., to czy wy również zgodzilibyście się na...” Może się wydawać dziwne, że za sukces
takiego pośrednictwa uważa się uzyskanie ustępstw nieraz bardzo drobnych, jak np.
krótkotrwałe zawieszenie ognia, wymiana rannych itp., ale sukcesem są tu nie rozmiary
ustępstw, lecz ich obustronność — nawet małe zmniejszenie obu reaktywności zapewnia
zmniejszenie się ilorazu reaktywności, a w konsekwencji powstanie sprzężenia dodatniego
zbieżnego, wprawdzie dopiero słabo zbieżnego, ale już nie rozbieżnego.

83

Spekulanci dążą do uzyskania możliwie najwyższych cen za towary, stanowią więc
system o reaktywności dodatniej większej od 1. Rząd, który podnosi płace odpowiednio do
wzrostu cen spekulacyjnych (zwiększając w tym celu emisję pieniędzy) jest systemem o
reaktywności dodatniej równej 1. Wobec tego iloczyn reaktywności iloczyn reaktywności jest
dodatni większy od 1, a zatem inflacja jest procesem opartym na sprzężeniu dodatnim
rozbieżnym: ceny i płace, początkowo nieznacznie wzrastające, w krótkim czasie zaczynają
się wyrażać astronomicznymi liczbami. Aby do tego nie dopuścić rząd zwalcza spekulantów.
Między podobającymi się wzajemnie osobami spragnionymi miłości (reaktywności
dodatnie znacznie większe od 1, więc również iloczyn ich dodatni znacznie większy od 1)
powstaje sprzężenie dodatnie silnie rozbieżne, sprawiające, że od paru zachęcających słów
szybko dochodzi się do romansu. Proces ten przebiega dłużej, gdy jedna strona nie przejawia
inicjatywy, lecz tylko akceptuje inicjatywy drugiej strony (reaktywność dodatnia równa 1,
więc iloczyn reaktywności dodatni, ale mniejszy niż w poprzednim przykładzie), wobec
czego sprzężenie jest dodanie, ale słabiej rozbieżne. Gdy reakcje każdej strony wywołują
słabsze reakcje drugiej strony (reaktywności dodatnie, mniejsze od 1, wobec czego iloczyn
reaktywności dodatni mniejszy od 1), wtedy sprzężenie jest dodatnie zbieżne, uczucia
zaczynają wygasać.
Gdy przypadkowa fala nagle przechyli nieco łódkę, stojący w niej żeglarz, aby nie
utracić równowagi, przechyli się w przeciwnym kierunku, jest więc systemem o reaktywności
ujemnej. Z kolei łódka przechyli się w tym samym kierunku co żeglarz, jest więc systemem o
reaktywności dodatniej. Ponieważ iloczyn reaktywności jest ujemny, wystąpi sprzężenie
ujemne, sprawiające, że łódka i żeglarz będą się przechylać to w jednym, to w drugim
kierunku (kołysanie). Łódka przechyla się w takim stopniu jak stojący w niej żeglarz, jest
więc systemem o reaktywności dodatniej równej 1. Jeżeli przechylenia żeglarza w
przeciwnym kierunku będą większe od przechyleń łódki (reaktywność ujemna większa od 1),
to iloczyn reaktywności będzie ujemny większy od 1, wobec czego wystąpi sprzężenie
ujemne rozbieżne, przechylenia żeglarza i łódki będą coraz większe (rozkołysanie), aż do
stanu, gdy łódka się wywróci, a żeglarz wpadnie w wodę. Jeżeli przechylenia żeglarza w
przeciwną stronę będą równe przechyleniom łódki (reaktywność ujemna równa 1), to iloczyn
reaktywności będzie ujemny równy 1, więc sprzężenie będzie ujemne ustalone, żeglarz i
łódka będą się kołysać równomiernie. Natomiast jeżeli przechylenia żeglarza w przeciwną
stronę będą mniejsze od przechyleń łódki (reaktywność ujemna mniejsza od 1), to iloczyn

84

reaktywności będzie ujemny mniejszy od 1, więc sprzężenie będzie ujemne zbieżne,
kołysanie żeglarza i łódki będzie coraz słabsze, aż w końcu ustanie.
Samochód zbacza z drogi w stopniu wynikającym z obrotu kierownicy, jest więc
systemem o reaktywności dodatniej równej 1. Nietrzeźwy kierowca, z reguły reagujący z
opóźnieniem, stara się naprawić błąd obracając kierownicę w przeciwnym kierunku o
przesadnie duży kąt, jest więc systemem o reaktywności ujemnej większej od 1. Ponieważ
iloczyn reaktywności jest ujemny większy od 1, więc powstaje sprzężenie ujemne rozbieżne.
W rezultacie samochód zatacza coraz większe łuki na przemian w lewo i w prawo, aż
wreszcie jazda kończy się wywróceniem samochodu w rowie lub rozbiciem o przydrożne
drzewo. Przebieg jest mniej drastyczny, gdy taki kierowca obraca kierownicę w przeciwnym
kierunku tylko o kąt odpowiadający odchyleniu kierunku samochodu — jest on wtedy
systemem o reaktywności ujemnej równej 1. Wobec tego iloczyn reaktywności jest ujemny
równy 1, powstaje więc sprzężenie ujemne ustalone: samochód trzyma się drogi zataczając
regularne łuki w lewo i w prawo („tańczy”). Normalny kierowca reaguje obrotem kierownicy
w przeciwnym kierunku o kąt zmniejszony, jest więc systemem o reaktywności ujemnej
mniejszej od 1. Iloczyn reaktywności jest wówczas ujemny mniejszy od 1, powstaje więc
sprzężenie ujemne zbieżne, a u sprawnego kierowcy nawet silnie zbieżne. W rezultacie
samochód paroma zanikającymi łukami zostaje sprowadzony na linię prostą.
Podobne przebiegi występują w stosunkach interpersonalnych, np. między
zwierzchnikami a podwładnymi, rodzicami a dziećmi itp. Podwładny ściśle wypełniający
polecenia jest systemem o reaktywności dodatniej równej 1. Zwierzchnik przesadnie
przeciwstawiający się wszystkiemu, popadający z jednej ostateczności w drugą („przeginanie
pały”) jest systemem o reaktywności ujemnej większej od 1. Iloczyn reaktywności jest wtedy
ujemny większy od 1, powstaje więc sprzężenie ujemne rozbieżne, czego rezultatem jest
oscylacja coraz silniejszych reakcji zwierzchnika i podwładnego. Na przykład córka przybrała
skromną sukienkę modną ozdobą, za co otrzymała od matki surową naganę, do której się
zastosowała i zaczęła nosić najbrzydszą starą sukienkę, wobec czego matka, uznawszy, że
przeholowała w naganie, kupiła córce bardzo strojną suknię. Uczeń pomagający
nauczycielowi przy utrzymywaniu porządku w gabinecie fizycznym coś w nim samowolnie
poprzestawiał, za co ostro został upomniany, wobec czego przestał się owym gabinetem
zajmować, a wtedy zreflektowany nauczyciel dał mu swobodę zajmowania się tym, czym
zechce. W przytoczonych przykładach jest godne uwagi, że wychowawcy zapewnili później
wychowankom znacznie więcej niż to, za co początkowo udzielali nagany.
85

Nadmierna rygorystyczność kierownictwa prowadzi do tego, że pracownicy nie tylko
przestaną przejawiać jakąkolwiek inicjatywę, lecz nawet posłusznie będą się przyczyniać do
powstawania strat spowodowanych błędnymi decyzjami kierownictwa, np. do produkowania
towarów nie znajdujących nabywców. W celu odwrócenia szkód spowodowanych nadmierną
rygorystycznością trzeba ją potem nie tylko złagodzić, lecz nawet pobudzać stłumioną
inicjatywę nagrodami. Występuje tu sprzężenie ujemne rozbieżne.
Spośród sprzężeń ujemnych najpowszechniej spotykane jest sprzężenie ujemne
ustalone. Organizmom zapewnia ono stabilizację funkcjonowania w zmiennych warunkach
otoczenia. W technice jest ono umyślnie wprowadzane, stanowi bowiem podstawę regulacji
w zautomatyzowanych procesach technologicznych, którym zapewnia stałość przebiegu.
Ilustracją tego może być choćby wspomniany już przykład regulacji temperatury w piecu
przemysłowym.
Jako podstawa zarządzania (metoda kar i nagród, „kija i marchewki”) sprzężenie
ujemne ustalone jest odpowiednie w procesach społecznych wymagających stałości (np. nie
ten pociąg jest dobry, który przybywa najszybciej, lecz ten, który przybywa punktualnie, nie
za wcześnie i nie za późno).
W stosunku do całości życia społecznego jest ono nie wystarczające, zapewnia
bowiem stabilizację, ale nie zapewnia postępu. Rewolucja naukowo-techniczna wymaga
oparcia na sprzężeniu dodatnim rozbieżnym: coraz większe zarobki za coraz większe pożytki.
Groszowe skąpstwo wobec twórców nowych idei, wynalazców, racjonalizatorów,
organizatorów, w imię „nienaruszania równowagi rynkowej”, prowadzi do sprzężenia
ujemnego ustalonego, którego skutkiem jest stagnacja, oscylująca w pobliżu pewnego
poziomu gospodarki.
Przebieg reakcji w sprzężeniu ujemnym ustalonym, zarówno w urządzeniach
technicznych, jak i w stosunkach społecznych, zależy od czułości systemu o reaktywności
ujemnej działającego jako regulator. Jeżeli regulator jest tak czuły, że reaguje nawet na
bardzo drobne odchylenia, to regulacja jest bardzo dokładna (prawie zupełna stałość
przebiegu), przy czym wystarczają do tego małe oddziaływania, ale oscylacje są bardzo
częste i wskutek tego powodują silne zmęczenie obu sprzężonych systemów. Natomiast jeżeli
regulator jest tak mało czuły, że reaguje dopiero na duże odchylenia, to regulacja jest
niedokładna, przy czym oscylacje są rzadkie, ale oddziaływania są duże, co także powoduje
silne zmęczenie obu systemów. Między tymi dwiema skrajnościami istnieje więc pewne
optimum dokładności regulacji.
86

W zastosowaniu do stosunków interpersonalnych twierdzenia o sprzężeniach
wymagają pewnych komentarzy.
Przede wszystkim pojęcie reaktywności nie jest jednoznaczne w odniesieniu do
określonego człowieka, tzn. nie można by powiedzieć np., że „Kowalski ma reaktywność
ujemną” albo że „Kowalski ma dużą reaktywność”, bez podania rodzajów bodźców. Ktoś
może mieć zupełnie inną reaktywność w odniesieniu do pewnych bodźców niż do innych.
Podobnie jest ze zmiennością reaktywności, różną dla różnych bodźców. Należy jednak brać
pod uwagę możliwość występowania niezależnego od rodzaju bodźców składnika
reaktywności stałego, dodatniego lub ujemnego, większego lub mniejszego, z którym sumuje
się składnik zależny od rodzaju bodźców. Ilustracją istnienia np. dużego składnika
reaktywności, niezależnego od rodzaju bodźców, mogą być ludzie skłonni wszystko
wyolbrzymiać („robić z igły widły”).
Poza tym reaktywność nie podlega wartościowaniu jako „dobra” czy „zła”. Jak to
wyraźnie wynika z twierdzeń o sprzężeniach, zachowanie ludzkie w stosunkach
interpersonalnych zależy od reaktywności obu partnerów. Wynika stąd postulat dobrania się
partnerów. Ktoś potępiany za „zły charakter” na podstawie zachowania się w stosunku do
pewnego partnera może zachowywać się zupełnie inaczej w stosunku do innego partnera. Ma
to szczególnie doniosłe znaczenie dla doboru małżeńskiego. „Zły” mąż albo „zła” żona
okazywali się później całkiem „dobrzy” w małżeństwie z kim innym.
Komentarze te nie stanowią żadnych twierdzeń, lecz ukazanie pełnego pola
możliwości, ostrzeżenie przed nagminnie spotykanymi zapewnieniami na „słowo honoru”
autorów o właściwościach człowieka.
Może się tu nasunąć czytelnikom pytanie, jaką wartość dla zrozumienia ludzkiego
charakteru ma podana w tym rozdziale wiedza o sprzężeniach, skoro wszystko jest w niej
możliwe: reaktywność może być stała lub zmienna, dodatnia lub ujemna, duża lub mała, mieć
składniki zależne i niezależne od rodzaju bodźców. Czyż nie przypomina to owego wieśniaka,
który, zapytany o drogę przez turystę na rozstaju w odludnym terenie, odrzekł: „Nie powiem
wam tak ani tak, bo gdybym wam powiedział tak albo tak, to byście zrobili tak albo tak, więc
wam nie powiem tak, ani tak.”
Przede wszystkim reaktywność nie jest cechą ludzkiego charakteru, lecz cechą
ludzkiego zachowania, zależną m. in. od charakteru — o samym charakterze będzie mowa
znacznie dalej. Tutaj jest mowa o tym, jakie będzie to zachowanie w określonych sytuacjach,

87

a nie dlaczego. Inaczej mówiąc, jest to wiedza o faktycznej, a nie o motywacyjnej stronie
stosunków interpersonalnych.
Wartość wiedzy o samym sprzężeniu jest taka, jaką mają wszelkie warunkowe
twierdzenia naukowe, tj. mające postać zdania: „jeżeli..., to...”. Dzięki temu, znając (obojętnie
skąd) reaktywność partnerów w stosunkach interpersonalnych można przewidywać jak się
będą one rozwijać. O tym przecież warto wiedzieć już na początku, a nie dopiero
poniewczasie.
Komuś, kto spotkał się z zaskakującą reakcją partnera, przyda się też wynikające z
wiedzy o sprzężeniach zalecenie upewnienia się, jaką rolę odegrał bodziec, a jaką
reaktywność, bo może to być cenną wskazówką w dalszych stosunkach z tym partnerem.
Mógłby ktoś wysunąć jeszcze zarzut, że matematyczna regularność twierdzeń o
sprzężeniach, odpowiednia w technice, gdzie wszystko jest dość dokładnie kształtowalne, jest
mało przydatna w praktyce społecznej, najeżonej nieregularnościami, „życie ma
niespodzianki”.
Jest to zarzut, jaki można by postawić całej nauce. Czy widział kto w naturze kształty
tak regularne, jakimi zajmuje się geometria? Teren żadnego kraju nawet w przybliżeniu nie
odpowiada geometrycznemu pojęciu płaszczyzny, a żadna góra nie jest stożkiem ani
ostrosłupem — a jednak geografowie na geometrii oparli pomiary triangulacyjne, z jak
najlepszym skutkiem. Według zapewnień fizyki woda musi płynąć od wyższego poziomu do
niższego, np. z gór do morza, a czy nikt nie widział liścia w załomku rzeki płynącego w
przeciwnym kierunku? Jednakże na rzekach buduje się zapory, dowierzając fizykom, że rzeka
nie zacznie płynąć w kierunku od morza do gór.
Trudności w naukach społecznych, niegdyś uzasadniane brakiem regularności
ludzkiego postępowania, przyczyniły się do stworzenia „taryfy ulgowej” dla tych nauk, w
odróżnieniu od nauk „ścisłych”, tj. stały się legitymacją do popełniania nieścisłości.
Tymczasem jednak w całej nauce wiele się zmieniło, legitymacja ta utraciła ważność, nie
sposób wypowiadać się o ludziach i społecznościach za pomocą aparatury pojęciowej z
opisowych wypracowaniach szkolnych, na podstawie osobistych przeświadczeń, za jedyne
„dowody” uważając cytowanie podobnych przeświadczeń innych autorów.
Zdaję sobie sprawę, że pomimo wszelkich zastosowanych tu przeze mnie ułatwień
terminologia sprzężeń będzie trudno strawna dla czytelników trzymających się z dala od
cybernetyki. Niemniej gorąco im zalecam przyswojenie jej sobie w stopniu umożliwiającym

88

swobodne „myślenie sprzężeniowe” o sobie i wszystkim, co ich otacza. Doprawdy, to bardzo
ułatwia życie, pozwala lepiej zrozumieć jego mechanizm.
Jest chyba zachęcające, że za pomocą tej samej szczupłej terminologii sprzężeń można
tu było mówić o tylu rozmaitych rzeczach, jak wychowanie, kłótnia, rządzenie, sąd, teatr,
przepisy prawne, wojna, miłość, pogoń wilka za zającem, tonięcie statku, regulacja
temperatury, jazda samochodem, pożar, inflacja, korespondencja i in. Nawet nie trzeba do
tego być znawcą cybernetyki, podobnie jak do znajomości zasad higieny nie trzeba być
koniecznie lekarzem.

89

6. STEROWANIE
Ile jest rodzajów problemów?
Sądzę, że niejednego czytelnika pytanie to przerazi. Skądże można wiedzieć, ile jest
rodzajów problemów? Z tyloma problemami ludzie się borykają, a nowych ciągle
przybywa…
Metodą systemową można jednak stwierdzić, że jest tylko sześć rodzajów problemów
i ani jednego więcej. A oto uzasadnienie:
Wobec dowolnego systemu możemy przyjąć jedną z dwóch postaw:
 albo pozostawić system w spokoju i tylko mu się przyglądać, aby się o nim jak
najwięcej dowiedzieć, a wówczas będziemy mieć do rozwiązania p r o b l e m y
poznawcze;
 albo też przekształcić system w inny system, a wówczas będziemy mieć do
rozwiązania p r o b l e m y d e c y z y j n e ;
Inaczej mówiąc, możemy w system nie ingerować albo ingerować, a ponieważ jest to
podział logicznie zupełny, więc żadnych innych problemów poza obiema wymienionymi ich
grupami nie ma i być nie może.
Zajmijmy się najpierw grupą problemów poznawczych.
1. E k s p l o r a c j a
Aby się zabrać do poznawania systemu, musimy się najpierw upewnić, czy on istnieje,
w przeciwnym bowiem razie trudzilibyśmy się niepotrzebnie i tracili czas. Jest to obawa
najzupełniej uzasadniona, istnieje przecież wiele słów, które nic nie znaczą, gdyż zostały
wymyślone bez stwierdzenia jakiegokolwiek fragmentu rzeczywistości, dla którego miałyby
służyć jako jego nazwa. Była o tym mowa w związku z „pseudosystemami” w rozdziale 4.
Klasyczny jest już przykład owych średniowiecznych mnichów trapiących się
problemem, ile aniołów może się zmieścić na końcu szpilki, bez upewnienia się, czy system
„anioł” w ogóle istnieje.
Coś podobnego przydarzyło się nawet naukowcom, i to z dyscypliny tak ścisłej jak
fizyka, gdy postawili sobie problem zbadania właściwości eteru kosmicznego, a po latach
zbędnych trudów obwieścili, że żaden „eter kosmiczny” nie istnieje. Na manowce
zaprowadziło ich rozumowanie, że skoro promieniowanie rozprzestrzenia się bez przeszkody
90

w próżni, to znaczy, że próżnia ma właściwość przepuszczania promieniowania, ale próżnia
to tyle co nic, nic zaś nie może mieć jakichkolwiek właściwości, wobec czego musi to być
jednak coś i nazwali to owym „eterem”.
A zatem pierwszym rodzajem problemów poznawczych jest eksploracja, tj.
poszukiwanie odpowiedzi na pytanie: „czy system istnieje?”. W języku potocznym jest to
pytanie: „co jest?” (wraz ze wszystkimi odmianami tego czasownika: co było? co może być?
itp.).
Problemy takie ludzie rozwiązywali przez ciekawość („ale co tam jest?”) — szukając
guza wędrowali, gdzie ich jeszcze nie było, włóczyli się po dżunglach, wypływali na dalekie
morza, kopali w ziemi, rozglądali się po niebie, a w rezultacie odkrywali odległe lądy,
nieznane gatunki zwierząt i roślin, różne minerały, wiele gwiazd itp.
Rozwiązywanie problemów eksploracyjnych to stwierdzanie faktów.
2. Klasyfikacja
Po stwierdzeniu, że system istnieje, przychodzi kolej na pytanie: „z jakich elementów
system się składa?” albo prozaiczniej „co jest jakie?”.
Problemy takie są rozwiązywane, gdy za odkrywcami idą opisywacze — ci chcą
wiedzieć, pod jakim względem co do czego jest podobne, a pod jakim się różni, oprócz tego
zaś, co jest w środku, więc krajali, co tylko mogli, łamali, rozłupywali, rozkładali w drobny
mak, a Demokryt nawet powiedział, że najdrobniejszym elementem jest „atom” i jego się już
rozbić nie da, ale miał rację niedługo, zaledwie około dwóch tysięcy lat, do czasów
Rutherforda. Podstawowe zajęcie w tej grupie problemów, to mierzenie wszystkiego, co się
mierzyć daje, oraz systematyzacja, typologia, klasyfikacja.
Rozwiązywanie problemów klasyfikacyjnych to stwierdzanie właściwości.
3. E k s p l i k a c j a
Gdy wiadomo już, jakie są elementy systemu, pozostaje dowiedzieć się, jakie
występują między nimi oddziaływania, czyli „co od czego jak zależy?”.
Są to problemy dla dociekliwych, którzy chcieliby nie tylko wiedzieć, ale i rozumieć,
wyjaśnić, dlaczego jest tak, a nie inaczej, co się zmieni, gdy zmieni się co innego, znać
przyczyny różnych skutków i skutki różnych przyczyn.
Problemy takie okazały się szczególnie trudne do rozwiązania. Można znać bardzo
dokładnie składniki czegoś, a jednak nie wiedzieć, jaka jest zależność jednych od drugich,
toteż wykrywanie praw przyrody idzie opornie. Barwę i temperaturę płomienia ludzie mieli
sposobność poznać, kiedy pierwszy raz widzieli płonące drzewo, w które uderzył piorun, ale z
91

dowiedzeniem się, że jest między nimi zależność, trzeba było poczekać na Plancka. Ziemię
ludzie mogli oglądać w każdej chwili, a słońce w każdy bezchmurny dzień, ale co się
względem czego porusza powiedział im dopiero Kopernik, a o tym, dlaczego jabłka spadają
na ziemię, a księżyc nie, dowiedzieli się od Newtona.
Rozwiązywanie problemów eksplikacyjnych to stwierdzanie związków.
I to w grupie problemów poznawczych już wszystko. Każdy problem poznawczy, jaki
ktokolwiek zechciałby jeszcze wymyślić, będzie należał do którejś z trzech wymienionych
grup. Nie może być inaczej, gdyż poznanie elementów i relacji jest poznaniem całego
systemu.
Przejdźmy teraz do grupy problemów decyzyjnych.
4. P o s t u l a c j a
Zanim zabierzemy się do przekształcania systemu w inny, musimy sobie najpierw
powiedzieć, w jaki. Mamy tu więc do czynienia z rodzajem problemów decyzyjnych
polegających na poszukiwaniu odpowiedzi na pytanie: „jaki system ma powstać?” lub
prościej: „co osiągnąć?”. Ktoś musi to określać, żądać, postulować, a ponieważ osiąganie
czegokolwiek jest podyktowane jakimiś potrzebami, więc powinien to zrobić sam
potrzebujący, albo ktoś w jego imieniu.
Rozwiązywanie problemów postulacyjnych to wskazywanie celów.
5. O p t y m a l i z a c j a
Po wskazaniu, jaki system ma powstać, przychodzi kolej na pytanie: „jak doprowadzić
do powstania systemu?”, czyli po prostu: „jak osiągnąć?”.
W problemach takich chodzi więc o wybranie skutecznego postępowania, czyli o
wskazanie decyzji, której podjęcie zapewniłoby osiągnięcie celu.
W przypadkach gdy do dyspozycji jest wiele równorzędnych sposobów postępowania,
podejmowanie decyzji jest zadaniem łatwym, wystarczy zastosować którykolwiek. Na
przykład: mając do zapisania czyjś numer telefonu nikt się nawet nie zastanawia, czy zrobić
to piórem, długopisem lub ołówkiem, bierze to, co jest pod ręką.
Sprawa staje się trudniejsza, gdy sposobów jest mało, ale może wystarczyć nawet
jeden, jeżeli jest znany i dostępny, jak to jest, na przykład, ze sposobem stosowanym, gdy się
chce mieć dzieci.
Natomiast ogromne trudności powstają,

gdy nie widać żadnego sposobu

postępowania. Gdy chodzi o cele doniosłe, nie szczędzi się kosztów i trudu, aby znaleźć choć
92

jeden sposób, np. w poszukiwaniu leków na choroby uchodzące za nieuleczalne. Gdy chodzi
o cele bez większego znaczenia, nie wkłada się zbytniego wysiłku. Jeżeli znajdzie się jakiś
sposób, to dobrze, a jeżeli nie, to nie będzie nieszczęścia. Na przykład nie znaleziono
dotychczas sposobu przeciwdziałania łysieniu, ale ostatecznie Juliusz Cezar był łysy jak
kolano i wcale mu to nie przeszkodziło zdobyć władzę i Kleopatrę. Szczęściem w
nieszczęściu jest, gdy nie mogąc znaleźć żadnego sposobu znajdzie się przynajmniej dowód,

że żaden sposób nie istnieje — tak było np. z udowodnieniem, że zbudowanie perpetuum
mobile jest niemożliwe. Nie jest to sukces, dobrze bowiem byłoby mieć maszynę mogącą
pracować bez pobierania energii, ale nie będzie się już tracić czasu i pieniędzy na próby jej
wynalezienia.
Przeciwieństwem poprzednich są problemy, gdy sposobów nie brakuje, a kłopoty są z
celami. Chodzi o problemy maksymalnego wykorzystania posiadanych możliwości. Na
przykład, jaki wybrać zawód? w jakiej instytucji szukać zatrudnienia? w jakiej miejscowości
się osiedlić? na co przeznaczyć pieniądze? itp.
Jednak właściwa optymalizacja obejmuje wszystko to razem. Jest wskazany cel do
osiągnięcia, trzeba określić wszystkie sposoby postępowania mogące do tego celu prowadzić,
rozeznać skutki uboczne każdego z nich i na tej podstawie wskazać decyzję optymalną, tj.
postępowanie prowadzące do celu z zapewnieniem najkorzystniejszych skutków ubocznych
(stanowiących kryterium optymalizacji). Jako przykład można wymienić zbudowanie czegoś
najmniejszym kosztem albo w najkrótszym czasie, albo przy najmniejszym zużyciu
materiałów itp.
Rozwiązywanie problemów optymalizacyjnych to wskazywanie sposobów.
6. R e a l i z a c j a
Gdy wiadomo już, jaki cel i w jaki sposób ma być osiągnięty, jedyne, co pozostaje, to
osiągnąć ten cel, tj. zastosować prowadzący do niego sposób. Potrzebne są do tego jakieś

środki, zasoby: energia, czyjaś praca, jakieś materiały, narzędzia. Trzeba te zasoby określić,
odpowiadając na pytanie: „z czego osiągnąć?”.
Nie jest to pytanie o rodzaj środków — na to dała już odpowiedź optymalizacja —
lecz o konkretne środki. Na przykład optymalizatorzy mogą sobie mówić, że na przewody
elektryczne najlepiej nadaje się miedź, ale do realizacji cenna ta rada nie wystarcza; aby się
do niej zastosować, tę miedź trzeba mieć. Nie wystarcza też powiedzieć, że do realizacji
potrzebni są wykonawcy o określonych kwalifikacjach, trzeba ponadto, żeby tacy wykonawcy
istnieli i zgadzali się podjąć trud realizacji.
93

O ile od postulatorów zależy, jakie cele będą wskazywane, a od optymalizatorów
zależą sposoby ich osiągania, to od realizatorów zależy, czy będą mogły być osiągane.
Od czasów niewolnictwa utrzymał się nawyk myślenia, że wykonawcy o niczym nie
decydują, lecz otrzymują decyzje do wykonania. Jest to błąd — nawet wykonawca pracy
niewolniczej podejmował decyzje realizacji, dokonywał bowiem wyboru między realizacją a
narażeniem się na represję. Wynik tego wyboru był z reguły tak oczywisty, że nikomu nie
przychodziło na myśl, że jest to w ogóle jakiś wybór postępowania. W każdym razie nie
przychodziło na myśl niewolnikom, a późniejszym wykonawcom starano się tak bardzo
wpajać posłuszeństwo, że aż uczyniono z niego cnotę.
Rozwiązywaniem problemów realizacyjnych jest wykonywanie.
I to już wszelkie problemy decyzyjne, żadnych innych nikt nie wymyśli. Można to
łatwo uzasadnić — postulacja określa nowy system, jaki ma dopiero powstać, optymalizacja
określa mającą do niego prowadzić transformację, realizacja zaś określa stary, istniejący
dotychczas system, który na być poddany tej transformacji, aby powstał nowy system. Mamy
więc tu do czynienia z nadsystemem, którego elementami są stary i nowy system,
transformacja zaś jest zachodzącą między nimi relacją, nic więc już nie pozostaje do
określenia.
Nie należy mieszać ingerencji ze zmiennością, tj. sądzić, że w problemach
poznawczych systemy się nie zmieniają, skoro w nie się nie ingeruje, a w problemach
decyzyjnych systemy się zmieniają, bo się w nie ingeruje. Bywają, i to często, problemy
poznawcze, w których systemy się zmieniają i nic nie przeszkadza im zmieniać się nadal, oraz
problemy decyzyjne, w których ingerencja jest potrzebna po to, żeby właśnie nie zmieniały
się systemy, które by się bez tej ingerencji zmieniały. Tak jest np. w problemach regulacji.
Można tu również wymienić systemy, które się nadal zmieniają, pomimo, że się w nie
ingeruje po to, żeby się nie zmieniały. Tak jest np. w walce ze starością.
Na chwałę cybernetyki, a metody systemowej w szczególności, spróbujmy sobie
wyobrazić, jak wyglądałaby systematyka rodzajów problemów sporządzona metodą
obserwacyjną, empiryczną.
Trzeba byłoby szperać po wszystkich dyscyplinach, zarejestrować wszystkie
występujące tam problemy i starać się je jakoś pogrupować. Zajęłoby to lata, dziesiątki lat —
metoda systemowa załatwia sprawę w godzinę.

94

Metoda empiryczna nie dawałaby żadnej pewności, czy się czegoś nie przeoczyło albo
czy się coś nowego nie pojawi w przyszłości. Metoda systemowa, jako teoretyczna,
gwarantuje zupełność zbioru możliwości, bez żadnej luki.
Przy grupowaniu zaobserwowanych problemów nasuwałyby się rozmaite kryteria
podziału, w tym wiele nieostrych, pewne problemy pasowałyby do kilku kryteriów naraz,
inne do żadnego. W metodzie systemowej nie ma miejsca na takie wątpliwości, zapewnia ona
systematykę rozłączną, problem należący do jednej grupy na pewno nie należy do żadnej
innej.
Dla przejrzystości podaję wszystkie grupy problemów w zestawieniu na s. 105.

Dowolne zjawisko można uważać za transformację starego systemu w nowy system,
albo — równie dobrze — za jeden system zmieniający się od jednego stanu (stary podsystem)
do drugiego stanu (nowy podsystem). Będziemy go tu określać jako „inny system” dla
95

odróżnienia od sprzężonego z nim „systemu rozpatrywanego”, rozwiązującego problemy
(poznawcze bądź decyzyjne) dotyczące owego „innego systemu”.
Oddziaływanie innego systemu na system rozpatrywany umożliwia obserwację
(innego systemu przez system rozpatrywany).
Oddziaływanie systemu rozpatrywanego na inny system umożliwia modyfikację
(innego systemu przez system rozpatrywany).
Na razie nie ma tu jeszcze żadnych problemów, a tylko opis zachowania obu
systemów.
Problemy pojawią się dopiero z wymaganiem:
 żeby dzięki obserwacji jednego stanu zbędna była obserwacja drugiego stanu
(problemy poznawcze),
 żeby dzięki modyfikacji jednego stanu zbędna była modyfikacja drugiego stanu
(problemy decyzyjne).
Dla przykładu, w ogrodzie można zaobserwować oderwanie się jabłka od gałęzi i
można zaobserwować jabłko leżące na ziemi. Dzięki rozwiązaniu problemu poznawczego
wystarczy zaobserwować oderwanie się jabłka, aby wiedzieć (bez patrzenia), że będzie ono
leżeć na ziemi.
Podobnie można zmodyfikować jabłko tak, żeby przestało wisieć na gałęzi (strącić) i
można zmodyfikować jabłko tak, żeby upadło na ziemię (rzucić). Dzięki rozwiązaniu
problemu decyzyjnego wystarczy strącić jabłko, aby osiągnąć (bez rzucania) leżenie jabłka na
ziemi.
Pomimo że problemy poznawcze i decyzyjne tak wyraźnie różnią się od siebie, są one
od siebie nieodłączne. Aby coś poznać, trzeba w tym celu coś zrobić, a więc decydować. I na
odwrót, aby coś osiągnąć, trzeba do tego coś wiedzieć, a więc poznać. Decydowanie pomaga
poznawać, a poznawanie pomaga decydować.
Jak z tego widać, nauka, jako działalność polegająca na rozwiązywaniu problemów,
jest jedna. Było potwornym w skutkach nieporozumieniem, że przez tysiące lat do nauki
zaliczano wyłącznie problemy poznawcze, pozostawiając problemy decyzyjne w rękach ludzi,
którzy nie mieli pojęcia o ich rozwiązywaniu, a nawet nie wiedzieli, że to są problemy.
Jeszcze i dziś ogromna większość ludzi podejmujących decyzje nie orientuje się, że decyzja,
jako rozwiązywanie problemu decyzyjnego, wymaga dowodu trafności.
O ile w problemach poznawczych chodzi o zmiany w innym systemie, do których
prowadzi określone zachowanie systemu rozpatrywanego — to w problemach decyzyjnych
96

chodzi o zachowanie systemu rozpatrywanego, jakie prowadzi do określonych zmian w
innym systemie. W celu udogodnienia terminologii dotyczącej takiego zachowania systemu
rozpatrywanego wprowadzimy następującą konwencję terminologiczną:
S t e r o w a n i e jest to zachowanie systemu prowadzące do określonych zmian w
innym systemie.
A teraz pytanie, gdzie w podanym zestawieniu rodzajów problemów znajduje się
problematyka sterowania?
Jest ona przede wszystkim w grupie 5 „optymalizacja”, ale niewiele jeszcze lat temu
trzeba byłoby na takie pytanie odpowiedzieć, że nigdzie. To znaczy, stosując metodę
systemową, gdyby już była znana, zawsze można byłoby pokazać optymalizację w
systematyce rodzajów problemów, tylko nie można byłoby pokazać optymalizatorów, nie
było takiej grupy specjalistów.
Sprawa ta ma głębokie dno. Rzecz w tym, że w epoce niewolnictwa (doprawdy, co za
pouczająca epoka!) władcom nawet się nie śniło, że są trzy rodzaje problemów decyzyjnych,
a całkiem na jawie uważali, że władza jest niepodzielna. I nic dziwnego, skoro realizatorami
byli niewolnicy, ci zaś pracowali z przymusu, nie mieli nic do gadania, a pozostałe dwa
rodzaje problemów decyzyjnych skupiały się w rękach władcy, który by się nawet szczerze
zdziwił, że są to dwa rodzaje. Zresztą wielu władców zdziwiłoby się i teraz — to jedna z tych
spraw, którym drogę toruje dopiero nauka jutrzejsza.
Tak też pozostało, gdy po przymuszaniu niewolników nastąpiło przymuszanie
wolnych wykonawców, a decydowanie nadal uważano za coś jednolitego. Zresztą jakże było
odróżniać optymalizację od postulacji, skoro nikomu nie zależało na decyzjach optymalnych,
bo chociaż większość podejmowanych decyzji urągała swoją błędnością temu, co dziś
nazywamy optymalizacją, powodując niesamowite marnotrawstwo sił, to jednak władca
marnował przecież siły nie swoje, lecz rzeszy wykonawców, więc jego to nie bolało. Do
podejmowania decyzji nie trzeba było być mądrym, lecz uprawnionym, popełnianie błędów
cudzym kosztem było przywilejem. Wcale nie należało do rzadkości, że władzę obejmował
dwudziestoletni półgłówek tylko z tej racji, że przedtem na tronie zasiadał jego tatuś.
Zdarzali się co prawda władcy, którzy czując przez skórę, że z decydowaniem nie
wszystko jest takie proste, jak się ich poprzednikom wydawało, stwarzali sobie surogat
optymalizatorów przez powoływanie doradców. Nigdy jednak nie oznaczało to oddawania w
ich ręce decyzji optymalizacyjnych, skądże znowu, mogli oni doradzać to i owo, ale co z tego
jest dobre, a co nie, najlepiej wiedział sam władca, jako że władcy wszystko wiedzieli
97

najlepiej: jak dowodzić wojskiem, jak budować miasta, jak wychowywać młodzież, jaka
religia jest prawdziwa (cuius regio, eius religio) i jaka sztuka jest moralnie zdrowa. Trzeba
też dodać, że nawet tak wynaturzona idea optymalizacji rozpływała się w nicość, gdy
wpływowi niedoradcy spostrzegli, jak niewpływowi doradcy stają się wpływowymi, toteż aby
uniemożliwić takie przepływanie wpływów, doprowadzali z reguły do zinstytucjonalizowania
doradztwa. Oznaczało to, że członkiem rady przybocznej, rady starszych, senatu, czy jak one
się tam jeszcze nazywały, można było zostać tylko z uprawnienia, a nie z rozumu, i w ten
sposób błąd ciążący na postulatorach przenosił się na optymalizatorów.
Niemniej z czasem dokonywał się wyłom w łączeniu optymalizacji z postulacją, ściśle
zaś: dwa wyłomy, obydwa nieodwracalne i obydwa spowodowane przez naukę.
Pierwszy z nich postępował powoli, niedostrzegalnie, przez wieki, i polegał na tym, że
pewne specjalności stawały się coraz trudniejsze, a w końcu stały się tak trudne, że żaden
władca nie tylko nie mógł do nich wtykać swoich trzech groszy, ale nawet nie rozumiałby, o
czym mowa. Takimi dyscyplinami stały się przede wszystkim medycyna i technika.
Oczywiście, nawet nie będąc samemu lekarzem lub inżynierem, można w stosunku do
tych dyscyplin uprawiać postulację, np. żądać zwalczania chorób zawodowych lub budowania
automatów, ale optymalizacja w tych dyscyplinach już od dawna jest w rękach specjalistów.
Nie można sobie wyobrazić premiera czy prezydenta dyktującego chirurgom, jak wykonywać
operację nerek, albo inżynierom, jak konstruować regulatory elektroniczne.
Jednakże wyłom ten bynajmniej nie doprowadził do wyodrębnienia piątej grupy
problemów. Nie istniała ona nadal, a to, co powinna była zawierać, było rozparcelowane
między postulatorów i realizatorów. Linia podziału była dość wyraźna: władcy pogodzili się z
oddaniem wykonawcom decyzji optymalizacyjnych najeżonych trudnościami fachowymi,
wywołujących skutki wczesne i wyraźnie określonych co do odpowiedzialności za te skutki.
Sobie zatrzymywali decyzje optymalizacyjne łatwe, o skutkach odległych, praktycznie
nieodpowiedzialne.
Na przykład, aby móc wykonać swoją pierwszą operację, chirurg musi już mieć za
sobą lata niezwykle trudnych studiów, skutki operacji będą widoczne zaraz, a błąd przy niej
popełniony ma wyraźnie określonego sprawcę. Natomiast zmiana programu nauczania, np.
historii, to produkt nieobowiązujących wypowiedzi konferencyjnych, na których wygłaszanie
możne sobie pozwolić ktokolwiek, skutki zmiany ujawnią się najwcześniej za dziesięć lat,
gdy z kilkunastoletniego ucznia będzie początkujący zawodowiec, a gdy się ujawnią, to któż
potrafi stwierdzić, że ich przyczyną była ta właśnie zmiana programu nauczania. Nic
98

dziwnego, że o strukturze szkolnictwa z beztroską łatwością decydowali urzędnicy
administracyjni od wszystkiego.
Rzecz paradoksalna, pozostawienie lekarzom i inżynierom decyzji optymalizacyjnych
bynajmniej nie zostało potraktowane jako przekazanie im części władzy — zostało im to
zaliczone do obowiązków pracowniczych jako podstawa do pociągania do odpowiedzialności
za niepowodzenia.
W sumie nie zmieniło to uświęconego podziału na zwierzchników (postulatorów) i
podwładnych (realizatorów), lecz tylko przyczyniło się do zmiany proporcji w rozdziale
decyzji optymalizacyjnych na część przypadającą zwierzchnikom (jako przywilej) i część
przypadającą podwładnym (jako trud).
Drugi wyłom nastąpił późno, ale — w skali dziejowej — miał przebieg błyskawiczny i
naruszył tradycyjny podział: zwierzchnik — podwładny. Był to wyłom dokonany przez
cybernetykę, czemu trudno się dziwić, przecież to nauka o sterowaniu, w której centrum
znajduje się problematyka optymalizacji, przedtem bezdomna i sublokatorska. O ile dawniej
do postulowanego celu dobierano doraźnie i po amatorsku sposób jego osiągnięcia, to
cybernetyka wypracowała teoretyczne zasady postępowania i okazała ich uniwersalność, co
potwierdziło się w praktyce po wynalezieniu komputerów. Procedury optymalizacyjne
wymagają znakomitego opanowania matematyki, statystyki, programowania, nie może być
nawet mowy o przydzielaniu ich trochę postulatorom, a trochę realizatorom, bo ani jedni, ani
drudzy nie zrozumieli by z nich ani słowa. Zresztą słów w nich niewiele, prawie wszystko to
symbole logiczne i wzory matematyczne.
Dopiero to właśnie doprowadziło do wyodrębnienia problematyki optymalizacyjnej
oznaczonej numerem 5 w podanej powyżej systematyce problemów, i do wytworzenia się
zawodowej grupy optymalizatorów, ekspertów wypracowujących decyzje optymalne,
głównie w elektronicznych ośrodkach obliczeniowych, odpowiednio do zgłoszonej postulacji.
Taką zmianę w strukturze problematyki decyzyjnej nie tylko tolerowano, lecz nawet
wyraźnie jej sprzyjano, przeznaczając coraz większe fundusze na instalowanie komputerów i
rozwój ośrodków obliczeniowych, głównie do opracowywania decyzji gospodarczych.
Zaczęły się przy tym nawarstwiać rozmaite nieporozumienia. Tak na przykład
wyobrażano sobie, że zamiast ludzi decyzje będą podejmować komputery, a ponieważ są to
maszyny przetwarzające informacje w sposób pod wieloma względami doskonalszy (znaczna
pojemność pamięci komputerów, duża niezawodność operacji, a przede wszystkim

99

imponująca ich szybkość), niż to może robić mózg ludzki, więc i decyzje takie będą zapewne
znacznie trafniejsze.
Były w tym co najmniej dwa nieporozumienia.
Po pierwsze, komputery nie podejmują żadnych decyzji. Wskazywana przez nie
decyzja wynika z ich zaprogramowania i dostarczania danych wejściowych, a jedno i drugie
jest dziełem ludzi. Skoro jednak komputery potrafią przetwarzać wielkie ilości informacji, a
te informacje muszą im być dostarczane przez ludzi, to również ci ludzie muszą być zdolni do
obejmowania wielkich ilości informacji. Jest to tak samo, jak gdyby ktoś chciał zwyciężać
dzięki sporządzeniu bardzo wielkiej szabli, zapominając, że jego ręka powinna być zdolna do
jej udźwignięcia. Głównym zyskiem z zastosowania komputerów jest szybkość otrzymywania
wyniku, ale jeżeli dostarczy się im dane ubogie albo niepewne, albo fałszywe, to chociaż
szybko, otrzyma się decyzje dalekie od trafności.
Po drugie, nawet na epoce komputerów zaciążył nawyk traktowania decyzji jako
czegoś jednolitego, bez zrozumienia, że czym innym są decyzje postulacyjne, czym innym
zaś decyzje optymalizacyjne. Komputery mogą służyć tylko do wypracowywania decyzji
optymalizacyjnych, jest to sprawa programu operacji wprowadzonych do komputera przez
optymalizatorów. Natomiast decyzje postulacyjne to sprawa danych dotyczących celu i
sytuacji, w jakiej cel ma być osiągnięty, ale nie jest to zadanie dla optymalizatorów z ich
wspaniałymi komputerami, lecz dla postulatorów. Błędnych decyzji postulacyjnych nie
naprawią nawet najdoskonalsze decyzje optymalizacyjne.
Na przykład, gdy rozkaz wysadzenia mostu w najkrótszym czasie saperzy wykonają
bardzo sprawnie, to co z tego za korzyść, jeżeli rozkaz był błędny, bo spowodował odcięcie
cofających się własnych oddziałów? — lepiej już byłoby, gdyby saperzy wykonali go w
sposób nieoptymalny, z opóźnieniem. Albo na cóż zda się optymalna budowa fabryki, której
wyroby nie znajdują nabywców, gdyż nie odpowiadają ich potrzebom?
Nic dziwnego, że po okresie zauroczenia komputerami dawały się słyszeć
utyskiwania, że „nie spełniły pokładanych w nich nadziei”. Tymczasem nie spełniły one tego,
czego spełniać nie miały, tj. naprawiać błędnych „decyzji w ogóle”, a w istocie decyzji
postulacyjnych.

Natomiast

dobrze

spełniają

swoje

właściwe

zadanie,

jakim

jest

rozwiązywanie problemów optymalizacyjnych, oczywiście należycie postawionych. To tylko
prysnęła iluzja, że to, co ludzie spartaczą w grupie 4, komputery naprawią w grupie 5.
Przypomina się tu anegdota o dyrektorze wielkiego przedsiębiorstwa, który kupił
nowy zegarek, ponieważ stary się zepsuł i zdaniem zegarmistrza nie nadawał się już do
100

naprawy. Dyrektor ów, dla żartu, postanowił sprawdzić orzeczenie zegarmistrza za pomocą
niedawno zakupionego nowoczesnego komputera. Ku jego zdumieniu orzeczenie komputera
brzmiało: „Nowy zegarek wyrzucić, używać starego.” Pełen obaw, czy aby nie kupił wadliwie
skonstruowanego komputera, dyrektor polecił zbadać, dlaczego komputer daje ciągle taką
samą, niewątpliwie błędną odpowiedź. Jak się okazało, wyniknęła ona z porównania nowego
zegarka, który spóźniał się dwie sekundy na tydzień, a więc nigdy nie wskazywał właściwego
czasu, ze starym nie chodzącym zegarkiem, który wskazywał właściwy czas dwa razy na
dobę, czyli czternaści razy na tydzień, był więc wyraźnie lepszy. Wynika stąd morał, że
komputery nie zwalniają ludzi od myślenia.
Przejdźmy obecnie do bliższego omówienia procesów sterowania.
Na podstawie definicji sterowania można sformułować następujące definicje
pochodne:
 system

sterujący

jest to system, którego działanie prowadzi do

określonych zmian w innym systemie,
 s y s t e m s t e r o w a n y jest to system, w którym do określonych zmian
prowadzi działanie innego systemu,
 tor

s t e r o w n i c z y jest to system, za którego pośrednictwem system

sterujący oddziałuje na system sterowany, bądź za którego pośrednictwem
system sterowany oddziałuje na system sterujący.
 o b w ó d s t e r o w n i c z y jest to obwód sprzężenia zwrotnego utworzony z
systemu sterującego, systemu sterowanego i torów sterowniczych.
Przedstawiając system sterujący i system sterowniczy za pomocą prostokątów, a tory
sterownicze za pomocą linii otrzymuje się schemat obwodu sterowniczego widoczny na rys.
6.1.

Rys. 6.1 Obwód sterowniczy

101

Nasuwa się pytanie, czym jest system sterujący z punktu widzenia rodzajów
problemów decyzyjnych — postulatorem? optymalizatorem? realizatorem?
Jest on wszystkim tym naraz, jako że do sterowania konieczne jest określenie zmian,
jakie w systemie sterowanym sterowanie ma spowodować (postulacja), oraz zastosowanie
sposobu ich spowodowania (optymalizacja) i środków do ich spowodowania (realizacja).
O tym, że miejsce problematyki sterowania jest przede wszystkim w optymalizacji,
wspomniałem poprzednio dlatego, że w rozpatrywaniu wyodrębnionych procesów sterowania
zakłada się, iż postulacja już nastąpiła, a realizacja jest zapewniona, wobec czego sterowanie
staje się tylko problemem optymalizacji.
Niemniej postulacja i realizacja są nieodłączne od sterowania, powinny więc być
brane pod uwagę. Rola ich uwydatnia się wyraźniej, gdy postulowane cele bywają
różnorodne, a wskutek wykorzystywania środków realizacji do jednego celu może ich
zabraknąć do innego (np. gdy systemem sterującym jest społeczeństwo, jako zbiór ludzi o
rozmaitych, a nieraz rozbieżnych interesach, systemem sterowanym zaś, całe otoczenie, a nie
jego niewielkie fragmenty).
W takich przypadkach trudności realizacji mogą spowodować zmianę postulacji, a
wskutek tego zmieni się optymalizacja. Podobnie, trudności optymalizacji mogą spowodować
zmianę postulacji, a przez to zmianę wykorzystania środków realizacji.
W konsekwencji struktura systemu sterującego musi być taka, żeby występowały
cztery sprzężenia:
 sprzężenie między optymalizatorem a otoczeniem (zapewniające obserwację
otoczenia i sposoby modyfikacji otoczenia),
 sprzężenie między optymalizatorem a postulatorem (zapewniające współzależność
sposobów z celami),
 sprzężenie między realizatorem a postulatorem (zapewniające współzależność

środków z celami),
 sprzężenie między realizatorem a otoczeniem (zapewniające zasilanie z otoczenia i

środki modyfikacji otoczenia).
Struktura systemu sterującego spełniająca powyższe wymagania jest przedstawiona na
rys. 6.2.

102

Rys. 6.2 Struktura systemu sterującego

W schemacie tym jest godne uwagi, że optymalizacja i realizacja są procesami
współrzędnymi w stosunku do postulacji. Znaczy to, że nie tylko sposoby i środki są zależne
od celów, a cele są zależne od sposobów i środków, lecz za pośrednictwem postulacji, także
sposoby są zależne od środków, a środki od sposobów.
Tak na przykład, materiały dobiera się do projektów budowy, ale i projekty budowy
dobiera się do materiałów. Posiadane wojsko dostosowuje się do planów wojennych, ale i
plany wojenne dostosowuje się do posiadanego wojska. Leki dostosowuje się do sposobów
leczenia, ale i sposoby leczenia dostosowuje się do leków itp.
Odmienny od omawianego schematu, a dość rozpowszechniony, jest pogląd, że
prawidłowa organizacja przedsięwzięć wymaga kolejności: cel — projekt — wykonanie.
Pogląd ten opiera się na milczącym lub nieświadomym założeniu, że sposobów i środków jest
pod dostatkiem, trzeba mieć tylko dobre chęci, żeby się nimi posłużyć, do celów dobierając
sposoby, a potem do sposobów środki.
Klarowność sterowania bywa też zacierana przez naruszanie rygoru, żeby traktować
systemy z punktu widzenia ich funkcji jako przetworniki oddziaływań, a nie ze względu na to,
czy stanowią oddzielne obiekty, np. poszczególne osoby. Rygor ten znaczy, że jeżeli pewien
człowiek występuje w kilku rolach, to na schemacie sterowania powinien figurować w postaci
tyluż systemów. I na odwrót, jeżeli kilku ludzi występuje we wspólnej roli, to na schemacie
powinni figurować oni jako jeden system.
Łatwo zauważyć, że możliwe są trzy sytuacje, w których jeden człowiek spełnia dwie
funkcje sterownicze, oraz jedna sytuacja, w której jeden człowiek spełnia wszystkie trzy
funkcje sterownicze. Sytuacje te można wyrazić następująco:
103

 wiem co i jak osiągnąć (połączenie funkcji postulatora i optymalizatora), ale niech
to zrobi ktoś inny,
 wiem co osiągnąć i mogę to zrobić (połączenie funkcji postulatora i realizatora),
ale niech ktoś inny powie jak,
 wiem jak coś osiągnąć i mogę to zrobić (połączenie funkcji optymalizatora i
realizatora), ale nich ktoś inny powie co,
 wiem co i jak osiągnąć i mogę to zrobić (połączenie funkcji postulatora,
optymalizatora i realizatora).
Tymczasem z cybernetycznego punktu widzenia, niezależnie od liczby osób, w każdej
z powyższych sytuacji występują trzy systemy, tj. postulator, optymalizator i realizator.
Jednym z głównych i najczęściej popełnianych błędów w cybernetycznych
dociekaniach na temat ludzkiego zachowania jest branie pod uwagę tego, co wiadomo o
ludziach, a tymczasem w cybernetyce wolno się powoływać tylko na to, co wiadomo o
systemach.
Abstrahowanie od wiedzy o człowieku jest szczególnie wymagane w tej książce, bo
przecież chodzi w niej dopiero o poznanie człowieka, i to wyłącznie na podstawach
cybernetycznych.
Wprawdzie poruszam obszernie sprawy ludzkie na podstawie wiedzy pochodzącej
skądinąd, ale wyłącznie w przykładach, nigdy w twierdzeniach, jak to wyraźnie widać, na
przykład, w rozdziale 5. W przeciwnym razie byłaby ta książka jedynie uprawianiem
cybernetyki

dydaktycznej,

tj.

wyrażaniem

znanej

rzeczywistości

w

terminologii

cybernetycznej.
Można się też spotkać z definicjami sterowania sugerującymi, że nawet gdy proces
sterowania odbywa się w urządzeniach technicznych, to jednak przynajmniej do stawiania
celów sterowania niezbędny jest człowiek.
Jest to niesłuszne — w cybernetyce niedopuszczalne jest takie ograniczenie. Należy
określać funkcjonowanie systemu nie przesądzając, jakim obiektem jest ten system.
Kończąc rozważania w tym rozdziale, można powiedzieć że w wąskim znaczeniu
problematyka sterowania należy do grupy problemów dotyczących sposobów postępowania,
tj. problemów optymalizacyjnych, ale wiąże się ona bezpośrednio z postulacją celów
postępowania i ich realizacją. Ponadto decyzje dotyczące wyboru postępowania wymagają
znajomości związków stwierdzonych w problemach eksplikacyjnych, ale są to związki
między

właściwościami

stwierdzanymi

w

problemach
104

klasyfikacyjnych,

których

rozwiązywanie wymaga uprzedniej eksploracji. Tak więc okazuje się, że sterowanie to
problematyka osadzona w otoczce wszelkich rodzajów problemów.
Z jakiejkolwiek więc strony patrzeć, jest widoczne, że cybernetyka jest nauką
interdyscyplinarną obejmującą całą rzeczywistość.

105

7. INFORMACJA
Wyraz „informacja” jest od wieków w powszechnym użyciu w znaczeniu... O właśnie
— wyraz ten był zrozumiały, dopóki nie zaczęto pytać o jego znaczenie.
A do niedawna nikt nie pytał, ponieważ nikomu nie było to do szczęścia potrzebne. I
bez tego każdy wiedział, że wiele potrzebnych mu informacji może znaleźć w gazetach,
książkach, encyklopediach, słownikach, mapach, listach, a nawet w instytucjach noszących w
swojej nazwie wyraz „informacja”, jak np. informacja dworcowa, informacja turystyczna,
informacja

telefoniczna

itp.

Informacje

otrzymuje

się

też

w

zawiadomieniach,

oświadczeniach, ostrzeżeniach, jest wymiana informacji, zdobywanie informacji, są ludzie
lepiej i gorzej poinformowani. Każdy też, proszony o udzielenie informacji, rozumie, o co
chodzi.
To rozumienie, o co chodzi, gdy mowa o informacji, okazało się jednak złudzeniem,
możność otrzymywania informacji o takim mnóstwie różnych rzeczy przesłoniła ludziom
brak informacji o tym, czym jest sama informacja.
Nie zauważono tego braku jedynie dlatego, że potrzeba posługiwania się wyrazem
„informacja” zachodziła dotychczas w sytuacjach tak wyraźnie odróżniających się od innych,

że nikt nie mógł mieć wątpliwości, kiedy można go użyć, a kiedy nie.
Wyobraźmy sobie, że jesteśmy w gościnie u kacyka plemienia afrykańskiego
mówiącego językiem, z którego nie rozumiemy ani słowa. Zauważyliśmy tylko, że ilekroć
wprowadzał nas do szałasu jakiejś rodziny, wypowiadał słowo „bwamba”, na co
odpowiadano mu również „bwamba”. Któregoś razu, u wejścia do kolejnego szałasu,
najwidoczniej przypomniał sobie, że ma coś pilnego do załatwienia, bo wskazał nam na migi,

żebyśmy do tego szałasu weszli bez niego. Co powiemy wchodząc? Oczywiście „bwamba”!
Na takiej samej zasadzie dziecko uczy się, że „mama” to ta przemiła pani, która daje
mu zaznać rozkoszy ssania piersi, a dopiero po latach, z narastającym uświadomieniem
seksualnym, będzie mogło dowiedzieć się definicji tego najbardziej wzruszającego wyrazu.
Coś w tym rodzaju przydarzyło się również wyrazowi „informacja”, z tą jedynie różnicą, że
nawet po latach nie można było się dowiedzieć jego definicji. Zresztą nie wiadomo, czy
ktokolwiek zapytałby o nią, gdyby nie pojawienie się cybernetyki, dla której informacja jest
jednym z głównych pojęć. W cybernetyce nie można było poprzestać na posługiwaniu się
wyrazem „informacja” na dotychczasowych zasadach, tj. w typowych sytuacjach
106

zdarzających się między ludźmi, cybernetyka bowiem wysunęła mnóstwo sytuacji
„nietypowych”: porozumiewanie się między człowiekiem a zwierzęciem, między
człowiekiem a maszyną, między zwierzętami, między maszynami.
Pytać niekoniecznie znaczy jednak znaleźć odpowiedź.
Istniejąca już ponad dwadzieścia lat teoria informacji ma nazwę mylącą — jest to
ilościowa teoria informacji, jej podstawowym pojęciem jest „ilość informacji”, a nie
informacja.
Zresztą nic innego nie twierdził jej twórca, Shannon, który nadając jej nazwę
„matematyczna teoria komunikacji” wyraźnie określił, że zadaniem komunikacji jest
„odtwarzać w pewnym miejscu komunikat, który w innym miejscu został wybrany do
przekazania”, i zastrzegł się, że jego teoria nie dotyczy treści komunikatów.
Wielu jednak interpretatorów chciało widzieć w tej teorii nawet to, czego w niej nie
ma. Uważali oni, że skoro wiadomo, czym jest „ilość informacji”, to tym samym wiadomo,
czym jest „informacja”, a nawet znaleźli się tacy, którzy te pojęcia zaczęli beztrosko
utożsamiać, używając wyrażeń w rodzaju: „duża informacja”, „średnia informacja” itp.
Ostrożniejsi ograniczyli się do wyrażenia nadziei, że mając oparcie w definicji „ilość
informacji” dojdzie się chyba do definicji „informacji”. Postawa taka doprowadziła do istnego
zalewu publikacji, których autorzy usiłowali wyjaśnić, czym jest informacja. Z takim
rezultatem, że jak stwierdzają autorzy opracowań monograficznych, nadal tego nie wiadomo,

że jest to pojęcie bardzo trudne do uchwycenia, że na jego temat jest jeszcze wiele
niejasności, że nasuwają się wątpliwości, czy termin „informacja” znaczy w teorii informacji
to samo co przy jego praktycznym używaniu itd.
Cały zamęt wyniknął z popełnienia podstawowego błędu, o którym jest mowa w
rozdziale 2.
Shannon postąpił w sposób wzorowy: wprowadził nazwę „ilość informacji” na
podstawie konwencji terminologicznej, i to najzupełniej ścisłej, bo opartej na wzorze
matematycznym. Równie dobrze mógł wprowadzić jakąkolwiek inną nazwę, a jego teoria ani
o włos nie stałaby się przez to mniej słuszna.
Natomiast jej interpretatorzy postępowali przeciwnie: snuli domniemania na temat
znaczenia wyrazu „informacja”, szukali odpowiedzi na bezprzedmiotowe pytanie: „co to jest
informacja?”.
Dlatego też, nie znajdując w całej obfitej literaturze z zakresu teorii informacji
niczego, co mogło by mi się przydać do rozszyfrowania psychiki ludzkiej, musiałem postąpić
107

po swojemu, tzn. zacząć od analizy zjawisk, aby w jej wyniku dojść do postawienia
odpowiednich konwencji terminologicznych, nie przesądzając z góry, czy i do której uznam
za stosowne zaproponować wyraz „informacja”.
A zjawiska, z ograniczeniem do spraw niezbędnych dla tematyki tej książki,
przedstawiają się następująco.
Biorąc pod uwagę proces sterowniczy oparty na sprzężeniu zwrotnym dwóch
systemów X i Y rozpatrzmy, co się dzieje w torze sterowniczym, za którego pośrednictwem
system X oddziałuje na system Y (rys. 7.1).

Rys. 7.1 Tor sterowniczy

Za obiekt rozważań można by również obrać tor, za którego pośrednictwem system Y
oddziałuje na system X, ale nie wniosłoby to niczego więcej, toteż można ograniczyć
rozważania do jednego z dwóch torów.
Ponieważ sterowanie jest procesem konkretnym, więc oddziaływanie systemu X na
system Y musi być ciągiem stanów fizycznych w torze sterowniczym.
W odróżnieniu od procesów wykonawczych, w których stany fizyczne traktuje się z
energetycznego punktu widzenia, tj. ze względu na występowanie sił — w procesach
sterowniczych traktuje się stany fizyczne ze strukturalnego punktu widzenia, tj. ze względu na
występowanie różnic między tymi stanami. W związku z tym wprowadzimy konwencję
terminologiczną, według której k o m u n i k a t jest to stan fizyczny różniący się w określony
sposób od innego stanu fizycznego w torze sterowniczym.
Można więc powiedzieć, że oddziaływanie w torze sterowniczym opiera się na
komunikatach. Liczba komunikatów zależy od tego, ile ich jest w dowolnym miejscu toru
(zbiór poprzeczny komunikatów) i ile jest takich miejsc (zbiór wzdłużny komunikatów).
Aby ułatwić sobie nazywanie komunikatów w różnych miejscach toru, wprowadzimy
następującą konwencję terminologiczną:
 o r y g i n a ł jest to komunikat należący do poprzecznego zbioru komunikatów
na początku toru sterowniczego,
 o b r a z jest to komunikat należący do poprzecznego zbioru komunikatów na
końcu toru sterowniczego,
108

 i n t e r k o m u n i k a t jest to komunikat należący do poprzecznego zbioru
komunikatów w dowolnym miejscu pośrednim między początkiem a końcem
toru sterowniczego.
W najprostszym przypadku tor sterowniczy składa się z dwóch oryginałów i dwóch
obrazów (rys. 7.2).
W torze tym można wyróżnić dwa zbiory poprzeczne komunikatów: zbiór oryginałów
x1, x2 oraz zbiór obrazów y1, y2, a także dwa zbiory wzdłużne komunikatów: zbiór
zawierający oryginał x1 i obraz y1, oraz zbiór zawierający oryginał x2 i obraz y2.
Można w nim ponadto rozróżnić dwie transformacje poprzeczne, a mianowicie
transformację Ix (oryginału x1 w oryginał x2) i transformację Iy (obrazu y1 w obraz y2), oraz
dwie transformacje wzdłużne, a mianowicie transformację Q1 (oryginału x1 w obraz y1) i
transformację Q2 (oryginału x2 w obraz y2).
Transformacja Ix stanowi zmianę zachodzącą na wyjściu systemu X i na tę zmianę
powinien reagować system Y, sprzężony z systemem X. W rzeczywistości jednak system Y
reaguje na zmianę zachodzącą na swoim własnym wejściu, tj. na transformację Iy.

Rys. 7.2 Schemat informowania

Gdyby transformacja Iy różniła się od transformacji Ix, znaczyłoby to, że tor
sterowniczy zniekształca sterowanie, skoro system Y reaguje na co innego, niż powinien.
Zniekształcenia nie będzie, jeżeli transformacje wzdłużne Q1 i Q2 będą tak dobrane, żeby
transformacje poprzeczne Ix i Iy były jednakowe. Wówczas system Y, reagując na zmiany na
własnym wejściu, będzie się zachowywać tak samo, jak gdyby reagował na zmiany
zachodzące na wyjściu systemu X.
W takim przypadku zamiast na oryginałach sterowanie może być z takim samym
skutkiem oparte na obrazach.
Aby uniknąć uciążliwości posługiwania się długimi wyrażeniami: „transformacja
(poprzeczna bądź wzdłużna) komunikatów w torze sterowniczym” wprowadzimy następujące
konwencje terminologiczne:
109

 informacja

jest to transformacja poprzeczna komunikatów w torze

sterowniczym,
 k o d jest to transformacja wzdłużna komunikatów w torze sterowniczym.
Informacja, jako transformacja jednego komunikatu w drugi (np. oryginału w inny
oryginał bądź obrazu w inny obraz), jest związkiem między dwoma komunikatami i w takim
sensie można mówić, że informacja jest zawarta w tych komunikatach (oryginałach,
obrazach).
Biorąc to pod uwagę można wprowadzić ponadto konwencję terminologiczną:
 i n f o r m o w a n i e jest to transformacja informacji zawartej w oryginałach w
informację zawartą w obrazach.
Przy takiej terminologii zdanie zamieszczone powyżej miałoby brzmienie, że proces
sterowniczy nie będzie zniekształcony, jeżeli kody będą tak dobrane, żeby informacje na
początku i na końcu toru sterowniczego były jednakowe.
Rzecz jasna, obranie wyrazów „informacja” i „kod” nie ma żadnego wpływu na dalsze
rozważania — będą one dotyczyć transformacji komunikatów, nawet gdyby ponazywać je
inaczej.
Jedynym zmartwieniem może być to, czy takie przywłaszczenie wyrazu „informacja”
nie wprowadzi zamętu, jakiego można by się spodziewać, jeżeli w praktyce wyraz ten jest
używany w sposób nie pasujący do pojęcia transformacji.
Aby się o tym przekonać, rozpatrzmy parę przykładów praktycznych.
O odległości między Warszawą a Krakowem szukamy informacji na mapie. Ale co
jest tą informacją? Widzimy na mapie odcinek o długości 1cm, na którym jest napisane „100
km”, oraz stwierdzamy, że odcinek łączący punkty oznaczone napisami „Warszawa” i
„Kraków” ma długość 3cm. Nie same jednak długości tych odcinków nas interesują, lecz ich
stosunek, wyrażający się liczbą 3, z niego bowiem wynika, że szukana odległość w terenie
wynosi 3 · 100 km = 300 km. Stosunek długości odcinków na mapie jest więc dla nas
informacją o stosunku odległości w terenie. Podobnie zresztą, gdyby to komuś było
potrzebne, stosunek odległości w terenie byłby informacją o stosunku długości odcinków na
mapie.
Ale stosunek dwóch długości to tyle co transformacja jednej długości w drugą, a
zatem przyjęta konwencja terminologiczna nadaje się do praktyki.
Przychodząc do sklepu po 2 kg cukru patrzymy na wychylenie wskazówki wagi
uchylnej, na której nam cukier odważają. Powinni byśmy przy tym stwierdzić, że wskazówka
110

jest wychylona o kąt dwukrotnie większy, gdy na wadze znajduje się cukier, od kąta, o jaki
wychyla się wskazówka, gdy na wadze położyć odważnik 1 kg. Dlaczego patrzymy na kąt
wychylenia wskazówki wagi, a nie na cukier? Przecież kupujemy cukier, a nie kąt. Dlatego że
nam nie o same kąty chodzi, lecz stosunek kątów jako informację o stosunku odważanej ilości
cukru do ilości 1 kg. Zresztą konstruktorzy wag uwolnili nas od trudu mierzenia kątów,
potraktowali je jako interkomunikaty, które następnie przekodowali w liczby 1, 2, 3, itd.,
wypisane na tarczy wagi. Odczytując liczbę 2, przy której zatrzymała się wskazówka wagi, i
wiedząc, że 2 to dwukrotnie więcej niż 1, jesteśmy upewnieni, że otrzymujemy ilość cukru
dwukrotnie większą niż 1 kg, czyli właśnie żądane 2 kg.
W przykładzie tym występują trzy zbiory poprzeczne komunikatów: ilość cukru
(oryginały), kąty wychylenia wskazówki wagi (interkomunikaty) i liczby napisane na tarczy
wagi (obrazy), ale jedno jest w nich wspólne: dwukrotność jako transformacja jednego
komunikatu w drugi komunikat tego samego zbioru poprzecznego. Dwukrotność ta jest
właśnie informacją, którą otrzymujemy patrząc na wskazówkę wagi i którą uważamy zarazem
za informację dotyczącą ilości cukru. Z powodzeniem też zamiast liczby 2 mogłoby być
napisane na tarczy wagi słowo „dwa”.
Podobnie, zamiast sprawdzać własnymi oczami rozmiary budynku fabrycznego, który
gdzieś wybudowano, możemy nabrać o nich wyobrażenia patrząc na zdjęcie fotograficzne
tego budynku lub czytając jego opis w gazecie.
W tym miejscu czytelnik może się sprzeciwić. Transformacja poszczególnych
odcinków terenu w poszczególne odcinki mapy to sprawa jasna. Podobnie transformacja
ilości cukru w kąty wychylenia wskazówki wagi. Jakże jednak można mówić o transformacji
rozmiarów budynku fabrycznego w opis, składający się ze słów i zdań, które przecież nie
stanowią odpowiedników poszczególnych fragmentów budynku? Słowa to nie obrazki
przedmiotów, słowa trzeba rozumieć!
Sprzeciw ten byłby słuszny, ale czytelnik powinien uzbroić się w cierpliwość,
dojdziemy także do „rozumienia”.
Z fizycznego punktu widzenia można rozróżniać:
 komunikaty

czynne

(zjawiska), które istnieją tylko dopóki trwa

przepływ energii, ale mogą wytworzyć następne komunikaty w torze
sterowniczym.

111

 k o m u n i k a t y b i e r n e (ślady zjawisk), które istnieją bez przepływu energii,
ale same nie mogą wytworzyć następnych komunikatów.
Jest zrozumiałe, że proces sterowniczy może się odbywać tylko dzięki komunikatom
czynnym, tj. związanym z przepływem energii powodującym, że zmiana na początku toru
(transformacja w oryginałach) wywołuje zmianę w najbliższym zbiorze interkomunikatów,
która z kolei wywołuje zmianę w następnym zbiorze interkomunikatów, itd., aż do końca toru
(transformacja w obrazach). Taka wędrówka transformacji w kierunku od początku do końca
toru sterowniczego stanowi przenoszenie informacji.
Jeżeli jednak po drodze dopływ energii ustanie, to komunikaty czynne znikną i co
najwyżej mogą po nich pozostać komunikaty bierne, jako ślady zjawisk, na których polegały
komunikaty czynne. Aby komunikaty bierne przyczyniły się do ponownego powstania
komunikatów czynnych, konieczny jest ponowny dopływ energii.
Na przykład pomiar napięcia elektrycznego zwykłym woltomierzem wskazówkowym
polega na komunikatach czynnych. Pojawienie się napięcia wywołuje siły powodujące
wychylenie wskazówki woltomierza. Energia ruchu wskazówki może być wykorzystana w
dalszym przebiegu sterowania, np. do pobudzenia przekaźnika, który z kolei uruchomi silnik
itd. Jest to jednak możliwe, dopóki trwa pomiar, tj. dopóki utrzymuje się mierzone napięcie, z
chwilą bowiem zaniku napięcia wskazówka woltomierza powróci do położenia zerowego,
czyli zniknie komunikat czynny. Ponieważ wskazówka nie pozostawia po sobie śladów, nie
pozostanie też żaden komunikat bierny.
Gdyby jednak pomiar odbywał się za pomocą woltomierza rejestracyjnego, to z
zanikiem napięcia wskazówka woltomierza powróciłaby wprawdzie do położenia zerowego,
czyli zniknąłby komunikat czynny, ale pozostałby wykres napięcia, a więc komunikat bierny.
Mógłby on być wykorzystywany w dalszym przebiegu sterowania po przetransformowaniu w
komunikat czynny, np. przez zastosowanie komórki fotoelektrycznej.
Drukowanie książki jest transformowaniem komunikatów czynnych w bierne.
Wydrukowana książka jest zbiorem komunikatów biernych. Czytanie książki jest
transformowaniem komunikatów biernych w komunikaty czynne.
Przemawianie jest transformowaniem komunikatów czynnych, które znikają bez

śladów z przebrzmiewaniem dźwięków, chyba że zostały zarejestrowane, np. w zapisie
magnetofonowym,

który

stanowi

zbiór

komunikatów

biernych.

Może

on

być

przetransformowany w zbiór komunikatów czynnych, gdy taśma magnetofonowa zostanie
wprawiona w ruch w urządzeniu odtwarzającym.
112

Transformowanie komunikatów, jako proces fizyczny, musi polegać na przepływie
energii, w związku z czym musi występować różnica potencjałów wywołująca przepływ
określonej ilości energii w określonym czasie, tj. przepływ mocy określonej stosunkiem
energii do czasu.
Przypuśćmy, że w elemencie a jakiejś substancji występuje wyższy potencjał Va, a w
elemencie b niższy potencjał Vb, przy czym wskutek różnicy potencjałów Va — Vb płynie z
elementu a do elementu b moc K.
Wprowadźmy konwencję terminologiczną, według której p r z e w o d n o ś ć G jest
to stosunek mocy do różnicy potencjałów:

G=

[7.1]

K
V a − Vb

Z powyższego równania wynika:

[7.2]

V a = Vb +

K
G

Jeżeli uważać potencjały Va, Vb za komunikaty, to informacja I zawarta w parze tych
komunikatów jest transformacją jednego z nich w drugi, a z równania [7.2] wynika, że
transformacją tą jest dodanie stosunku

[7.3]

K
, wobec czego
G

I =+

K
G

Jak widać, na informację składają się trzy czynniki:

 przewodność drogi przepływu energii,
 moc przepływu energii po tej drodze,
113

 znak + wskazujący, że informacja jest transformacją polegającą na zwiększeniu
potencjału

początkowego

o

nadwyżkę

określoną

stosunkiem

mocy

do

przewodności.
Jeżeli potencjał Va obniży się do potencjału Vb, czyli oba komunikaty staną się
jednakowe, to jak wynika z równania [7.2]:

K
=0
G
a z równania [7.3]:
I =0
co oznacza, że pojawienie się takiego samego komunikatu jak już istniejący, nie wnosi
nic nowego.

Poza tym

K
= 0 , wtedy gdy K = 0, czyli gdy moc przestaje płynąć.
G

Przewodność G jest w tym przypadku jedyną wielkością, która może pozostać jako
nierówna zeru. Jeżeli przy tym uległa ona zmianie wskutek przepływu energii, to zmiana ta
będzie jedynym śladem tego przepływu energii, a więc i śladem zanikłej informacji. W
związku z tym przewodność będzie dalej określana jako r e j e s t r a t

informacji.

Przewodność między określonymi elementami substancji jest oczywiście niezależna od
przewodności między jakimikolwiek innymi elementami, czyli inaczej mówiąc, rejestraty
różnych informacji są niezależne od siebie.
Natomiast przepływ mocy na określonej drodze może być powiązany (skorelowany) z
przepływami mocy na innych drogach (przy rozpływie mocy z jednej drogi rozgałęziającej się
na kilka dróg lub spływie mocy z kilku dróg w jedną). Moc płynąca między elementami o
różnych potencjałach będzie określana jako k o r e l a t informacji.
A zatem możliwe są dwie sytuacje:
 albo istnieje tylko rejestrat informacji, tj. przewodność między dwoma elementami
substancji (elementy te są komunikatami biernymi),

114

 albo oprócz rejestratu informacji istnieje również korelat informacji, tj. moc
płynąca między elementami o różnych potencjałach (potencjały te są
komunikatami czynnymi).
Na przykład płyta gramofonowa jest zbiorem rejestratów, którymi są przewodności
rowków powstałych przy nagrywaniu płyty. Przy odgrywaniu płyty powstają ponadto
korelaty w postaci następstwa dźwięków.
Mówiąc lapidarnie, różnica między rejestratem a korelatem jest jak różnica między
kształtem pustej szklanki a kształtem wody w tej szklance. Jeżeli kształt ten jest interesującą
nas informacją, to kształt pustej szklanki jest jej rejestratem, a kształt wlanej tam wody jest
korelatem. Szklanka może być pusta (sam rejestrat) albo napełniona (rejestrat wraz z
korelatem).
Z równania [7.3] wynika szereg istotnych wniosków:
Po pierwsze, informacja I nie zmieni się, jeżeli pomnożyć przewodność G przez
pewien współczynnik, a zarazem pomnożyć moc K przez taki sam współczynnik. Znaczy to,

że taka sama informacja występuje w przypadku, gdy mała jest przewodność (mały rejestrat) i
mała moc (mały korelat), jak i w przypadku, gdy duża jest przewodność (duży rejestrat) i
duża moc (duży korelat).
Jednakże im większa jest moc płynąca na pewnej drodze, tym większa jest również
moc płynąca w ewentualnych odgałęzieniach od tej drogi. Znaczy to, że chociaż przy dużej
przewodności i dużej mocy informacja pozostaje taka sama, to jednak silniejszy jest jej
wpływ na inne informacje, powiązane z nią drogami rozpływu mocy.
Po drugie, informacja I nie zmieni się, jeżeli jedną drogę przepływu mocy K, mającą
przewodność G, zastąpić kilkoma drogami, których suma przewodności jest równa
przewodności G. Ponieważ dla każdej z tych dróg z osobna równanie [7.3] musi być
spełnione, tj. moc musi być proporcjonalna do przewodności, więc rozpływ mocy będzie
odpowiadał rozkładowi przewodności. Znaczy to, że zmiana konfiguracji rejestratów pociąga
za sobą taką samą zmianę konfiguracji korelatorów.
Po trzecie, informacja I nie zmieni się, jeżeli nastąpi zmiana rodzaju mocy K i
przewodności G, byleby stosunek ich pozostawał nie zmieniony. Znaczy to, że w
występowaniu informacji nie odgrywa żadnej roli rodzaj substancji i zachodzących w niej
zjawisk („nośników informacji”).
Powyższe wnioski będą potrzebne do rozważań nad pamięcią.
Obecnie natomiast chciałbym je wykorzystać do omówienia pewnych spraw ogólnych.
115

Przede wszystkim staje się zrozumiałe, że możliwe jest przenoszenie informacji za
pośrednictwem rozmaitych zjawisk.
Na przykład w rozmowie telefonicznej przechodzi się od zjawisk akustycznych
(dźwięki mówione), poprzez zjawiska mechaniczne (w mikrofonie), zjawiska elektryczne (w
linii telefonicznej), zjawiska mechaniczne (w słuchawce), do zjawisk akustycznych (dźwięki
słyszane), i wszędzie po drodze informacja pozostaje taka sama.
Podobnie zrozumiała jest możliwość kopiowania informacji poprzez kopiowanie
rejestratów i korelatów.
Na przykład różne egzemplarze gazety są takimi samymi zbiorami rejestratów, dzięki
czemu można z dowolnego egzemplarza uzyskać takie same informacje.
Różne egzemplarze z tego samego nagrania płyty gramofonowej są takimi samymi
zbiorami rejestratów, które można transformować w takie same zbiory korelatów. Dzięki
temu głos śpiewaka można słyszeć z dowolnej płyty z jego nagranie, jest on takim samym
zbiorem korelatów jak głos śpiewaka słyszany bezpośrednio.
Oczywiście informacje nie pozostaną takie same, gdy przepływ mocy (korelaty) jest
zakłócany przez czynniki postronne, np. gdy przy odgrywaniu płyty gramofonowej
przyspieszać lub opóźniać jej ruch obrotowy.
Możliwe jest też modelowanie informacji oparte na utrzymywaniu takiego samego
stosunku mocy do przewodności w celu zapewnienia jednakowości informacji.
Na przykład na tej podstawie prowadzi się badania miniaturowych modeli wielkich
urządzeń (statków, samolotów, itp.), znacznie mniej kłopotliwe i tańsze, niż gdyby je
przeprowadzano bezpośrednio na tych urządzeniach.
Nie ma też przeszkód w modelowaniu zjawisk pewnego rodzaju za pomocą zjawisk
innego rodzaju. Na przykład takie same informacje są zawarte w rozpływie ciepła po drogach
o określonej przewodności cieplnej, jak w rozpływie prądów elektrycznych w sieci
przewodów o określonej przewodności elektrycznej, jak w rozpływie wody w sieci rur o
określonej przewodności mechanicznej, itp. Światowy rozgłos zdobył „model Beukena”,
będący elektrycznym analizatorem przepływu ciepła, który znalazł zastosowanie także do
badań przepływu wielkich ilości wody morskiej, a nawet do badań rozpływu trucizn w
organizmie.
W poglądach na istotę informacji nieraz jeszcze odzywa się przesąd dualizmu.
Dawniej był to dualizm: „ciało” i „dusza”, potem dualizm: „materia” i „duch”, w nowszych
czasach dualizm: „fizyczne” i „psychiczne”, a coś w tym rodzaju spotyka się nawet w
116

cybernetyce w postaci dualizmu: „energomateria” i „informacja”. Nie kto inny przecież, lecz
sam twórca cybernetyki, Wiener, wypowiedział głośne, wielokrotnie przytaczane zdanie:
„Informacja to informacja, nie materia ani energia.”
Jako argument mający przemawiać za odrębnością informacji przytacza się też, że w
odróżnieniu od przedmiotów energomaterialnych, aby komuś udzielić informacji, nie trzeba
jej odbierać komuś innemu.
To jednak wcale nie jest tak. Tego rodzaju poglądy, w postaci zapewnień na „słowo
honoru” autorów, można było wygłaszać, dopóki „informacja” była wyrazem o
nieokreślonym znaczeniu, stwarzając pole do dowolnych domniemań.
Jakże jednak mówić o odrębności informacji od materii (substancji) i energii, skoro
informacja istnieje, dopóki istnieje jej rejestrat i korelat? A rejestrat to przewodność
substancji, korelat zaś to moc przepływu energii, przy czym jedno i drugie podlega prawu
zachowania, tzn. chcąc mieć rejestraty i korelaty w jednym miejscu nie można ich mieć w
innym miejscu.
Jeżeli ktoś ma książkę lub płytę gramofonową (rejestraty), to nie ma jej ktoś inny.
Kiedy pani w strojnym kapeluszu odbiera energię promieniowania (korelaty) patrząc na ekran
kinowy, wtedy nie odbiera jej ten, komu kapelusz zasłania widok. Może odchylić się w bok i
wtedy będzie odbierał energię promieniowania, ale nie tę, którą odbiera pani w kapeluszu.
Skoro zaś odbiera inną porcję energii, to odbiera również inną informację. Aby się o tym
przekonać, wystarczy usiąść skośnie do ekranu, gdy miejsca frontowe są zajęte. Wtedy okaże
się, że postacie widoczne na ekranie to ludzie dziwnie szczupli.
Dwie osoby nie mogą odbierać tej samej informacji. W najlepszym razie mogą
odbierać dwie osobne informacje tak do siebie podobne, że można je uważać za takie same.
Ale takie same nie znaczy te same.
I czym się to różni od faktu, że dwie osoby nie mogą zjeść tego samego ciastka, ale
mogą zjeść dwa osobne ciastka tak do siebie podobne, że można je uważać za takie same?
Można wprawdzie kopiować informacje, ale wymaga to osobnych rejestratów i
korelatów, czyli osobnej substancji i energii. Tak samo jednak na miejsce zniszczonego
samochodu można mieć taki sam, ale wykonany z osobnej substancji i kosztem osobnej
energii. Jaka więc różnica?
Do przesądów na temat informacji należy także pogląd, że jeżeli jakiś proces jest
energetyczny, to nie jest informacyjny, i na odwrót.

117

Tymczasem każdy proces jest zarazem energetyczny (ponieważ występują w nim siły)
i informacyjny (ponieważ występują w nim różnice). „Energetyczność” i „informacyjność” to
tylko dwa punkty widzenia, dobierane zależnie od potrzeby. Mówimy, że proces jest
energetyczny, gdy chodzi nam o to, żeby została wykonana żądana praca. O tym samym
procesie mówimy, że jest informacyjny, gdy chodzi nam o sterowanie, tj. o żądaną zmianę
struktury.
Na przykład z energetycznego punktu widzenia pomiar polega na tym, że pod
wpływem zmian wielkości mierzonej występują siły wywołujące ruch wskazówki miernika.
Natomiast z informacyjnego punktu widzenia pomiar polega na tym, że położenia wskazówki
są różne, odpowiednio do wartości wielkości mierzonej.
Energia jest zużywana zarówno w procesach wykonawczych, jak i sterowniczych, ale
w procesach wykonawczych celem jest wykonanie pracy, co wymaga zużycia określonej
ilości energii, dąży się więc do uniknięcia nadwyżki (tj. strat energii) ponad teoretycznie
niezbędne zużycie energii. Natomiast w procesach sterowniczych celem nie jest praca, lecz
informowanie, na co najchętniej nie zużyłoby się żadnej energii, gdyby to tylko było
możliwe.
Z tego punktu widzenia czym innym jest zużywanie energii na zasilanie żarówki
(proces wykonawczy), czym innym zaś zużywanie energii na zamykanie i otwieranie
wyłącznika (proces sterowniczy) w celu zaświecenia lub zgaszenia tej żarówki.
Praktycznie za energetyczne uważa się procesy, w których występuje dostatecznie
dużo energii, a mało informacji, natomiast za informacyjne uważa się procesy, w których
występuje dużo informacji, a mało energii.
Gdy nie ma przewagi energii lub informacji, interpretacja może być zupełnie dowolna.
Na przykład szturchnięcie łokciem w zatłoczonym tramwaju może równie dobrze być
wywieraniem siły w celu odsunięcia pasażera tarasującego drogę, jak i komunikatem
informacji „odsuń się”.
Po tych wyjaśnieniach na temat roli energii w sterowaniu powróćmy do schematu
sterowania z rys. 7.2, ale z pewnym uzupełnieniem.
Wyobraźmy sobie, że na wyjściu systemu X nastąpił wzrost potencjału z x1 na x2
(oryginały), co spowodowało na wejściu systemu Y wzrost potencjału z y1 na y2 (obrazy).
Mamy tu do czynienia z informowaniem, w którym informacją Ix na początku toru
sterowniczego jest transformacja x1 w x2, a informacją Iy na końcu toru jest transformacja y1

118

w y2. Kodami są transformacje x1 w y1 oraz x2 w y2. W opisie tym nie ma nic nowego w
porównaniu z tym, o czym była mowa w związku z rys. 7.2.

Rys. 7.3 Schemat informowania połączonego z parainformowaniem

Ale teraz przypuśćmy (rys. 7.3), że w systemie X istnieje pewna droga o przewodności
Gx, przy czym na jednym końcu tej drogi występuje potencjał x2 powodujący przepływ mocy
Kx, w wyniku czego na drugim końcu tej drogi pojawia się pewien potencjał x3. Mamy tu
wiec do czynienia z transformacją oryginału x2 w oryginał x3, czyli z informacją, której
rejestratem jest przewodność Gx, a korelatem moc Kx. Informację tę oznaczymy przez pIx, dla
odróżnienia od informacji Ix, stanowiącej transformację oryginału x1 w oryginał x2.
Podobnie przypuśćmy, że w systemie Y istnieje pewna droga o przewodności Gy, przy
czym na jednym końcu tej drogi występuje potencjał y2 powodujący przepływ mocy Ky, w
wyniku czego na drugim końcu tej drogi pojawia się pewien potencjał y3. Mamy tu więc do
czynienia z transformacją obrazu y2 w obraz y3, czyli z informacją, której rejestratem jest
przewodność Gy, a korelatem moc Ky. Informację tę oznaczamy przez pIy, dla odróżnienia od
informacji Iy, stanowiącej transformację obrazu y1 w obraz y2.
I tak oto mamy coś w rodzaju „cudu” informacyjnego. Bo że system Y będzie miał
informację o systemie X w przypadku jednakowości informacji Ix i Iy, to jest zrozumiałe,
skoro para oryginałów x1 i x2 jest transformowana (kodowana) w parę obrazów y1, y2. Ale
ponadto system Y będzie miał informację o systemie X w przypadku jednakowości informacji
pIx i pIy, chociaż z pary oryginałów x2, x3 tylko oryginał x2 jest transformowany (kodowany)
w obraz y2, natomiast oryginał x3 wcale nie jest transformowany w obraz y3!

119

Dla odróżnienia od zwykłego sposobu informowania wprowadzimy następujące
konwencje terminologiczne:
 p a r a o r y g i n a ł jest to oryginał nie transformowany w obraz,
 p a r a o b r a z jest to obraz nie będący wynikiem transformowania oryginału,
 p a r a i n f o r m a c j a jest to informacja zawarta w oryginałach, z których jeden
jest paraoryginałem, bądź zawarta w obrazach, z których jeden jest paraobrazem,
 p a r a i n f o r m o w a n i e m jest to informowanie oparte na parainformacjach.
Ponieważ cudów nie ma nawet w cybernetyce, więc skutkom braku transformowania
paraoryginału w paraobraz musi zapobiegać coś innego. Tym czymś jest istnienie rejestratów
w postaci przewodności Gx i Gy, to właśnie dzięki nim mogą powstawać korelaty
parainformacji, gdy pojawią się komunikaty w postaci potencjałów.
Zależność od pojawienia się takich komunikatów sprawia, że parainformowanie nie
jest samodzielnym sposobem informowania, może ono istnieć tylko na przyczepkę do
zwykłego informowania.
Inaczej mówiąc, chodzi o istnienie skojarzeń towarzyszących informowaniu, ale
trzeba w tym rozróżnić skojarzenia rejestracyjne od skojarzeń korelacyjnych, występują
bowiem trzy możliwości:
 brak skojarzeń (tak jest przy informowaniu),
 skojarzenia rejestracyjne (możliwość parainformowania),
 skojarzenia

rejestracyjne

wraz

ze

skojarzeniami

korelacyjnymi

(parainformowanie).
Pytanie, czy można wskazać jakieś przykłady parainformowania, byłoby dość
niepoważne.

Właściwsze

byłoby

pytanie,

czy

można

nie

wskazać

przykładów

parainformowania! Bo parainformowanie jest procesem tak częstym, że trzeba się wysilać
chcąc wskazać informowanie bez udziału parainformowania, zwłaszcza gdy chodzi o
porozumiewanie się ludzi.
Aby jednak zapobiec przypuszczeniu, jakoby parainformowanie było wyłącznym
atrybutem ludzkiej psychiki, przytoczę najpierw dla porównania dwa przykłady, z których
jeden dotyczy urządzeń technicznych, drugi zaś osób.
W

pierwszej

kolumnie

zestawienia

porównawczego

parainformowanie

jest

przedstawione w terminologii cybernetycznej.
W drugiej kolumnie podany jest przykład stacji elektrycznych (np. elektrowni i jej
podstacji) połączonych ze sobą linią przewodową, dzięki czemu włączenie linii pod napięcie
120

w jednej stacji sprawia, że napięcie pojawia się również w drugiej stacji. Obecność napięcia
jest sygnalizowana światłem (z reguły czerwonym) żarówek przyłączonych do linii na obu jej
końcach.
W trzeciej kolumnie podany jest przykład porozumienia dwóch osób na temat „która
godzina?”
W systemie X jest oryginał x1
Stacja X jest bez napięcia.
W systemie Y jest obraz y1
Stacja Y jest bez napięcia
W systemie X powstał oryginał x2 W stacji X włączono
napięcie.
Oryginał x2 jest kodowany w
Napięcie w stacji X
obraz y2
powoduje, że jest napięcie
w stacji Y.
Napięcie w stacji X
Oryginał x2 wywołuje
paraoryginał x3
powoduje, że jest światło w
stacji X.
Obraz y2 wywołuje paraobraz y3
Napięcie w stacji Y
powoduje, że jest światło w
stacji Y.
W rezultacie są parainformacje pIx W rezultacie w stacjach X i
oraz pIy, chociaż paraoryginał x3 Y jest światło, chociaż
nie jest kodowany w paraobraz y3 światło w stacji X nie
powoduje światła w stacji
Y.

Osobnik X nic nie mówi.
Osobnik Y nic nie słyszy.
Osobnik X mówi: „jest
ósma”.
Od osobnika X osobnik Y
słyszy: „jest ósma”.
Osobnik X mówiąc: „jest
ósma”, myśli: „godzina”.
Osobnik Y słysząc: „jest
ósma” myśli: „godzina”.
W rezultacie osobnicy X i Y
wiedzą, że chodzi o
„godzinę”, chociaż osobnik
X tego nie powiedział
osobnikowi Y.

W przykładzie stacji występuje informowanie: pojawienie się napięcia w stacji Y jest
informacją, że pojawiło się napięcie w stacji X, oraz parainformowanie: pojawienie się
czerwonego światła w stacji Y jest parainformacją, że pojawiło się czerwone światło w stacji
X. Parainformowanie jest tu możliwe dzięki istnieniu rejestratów w postaci przewodności
połączeń żarówek z linią. Dopóki na linii nie ma napięcia, są to tylko rejestraty, o niczym nie
informujące. Z chwilą pojawienia się napięcia powstają również korelaty w postaci mocy
płynącej od linii do żarówek, i dzięki temu pojawiają się parainformacje.
Podobnie w przykładzie porozumiewających się osobników występuje informowanie:
usłyszenie zdania „jest ósma” jest dla osobnika Y informacją, że osobnik X wypowiedział
zdanie „jest ósma” oraz parainformowanie: skojarzeniem z wyrazem „godzina”, jest dla
osobnika Y parainformacją, że u osobnika X występuje skojarzenie z wyrazem „godzina”.
Parainformowanie jest tu możliwe dzięki istnieniu rejestratów skojarzeń w pamięci obu
osobników. Dopóki nic się nie dzieje, rejestraty te nie odgrywają roli w zachowaniu obydwu.

121

Dopiero wypowiedzenie i usłyszenie zdania „jest ósma” wiąże się z powstaniem korelatów
umożliwiających parainformowanie.
Przykładem stacji elektrycznych posłużyłem się ze względu na jego wyrazistość, ale
jest on o tyle sztuczny, że personel takich stacji traktuje świecenie lampy sygnałowej jako
informację o włączeniu linii pod napięcie, a nie jako informację o świeceniu innej lampy
sygnałowej, chociaż z teoretycznego punktu widzenia nic nie stałoby temu na przeszkodzie.
Natomiast pospolitym przykładem technicznym parainformowania jest korzystanie z
zegarków. Przecież przychodząc na umówione spotkanie i nie zastając jeszcze partnera
spoglądamy na zegarek po to, żeby się dowiedzieć, co teraz wskazuje jego zegarek, gdyż od
tego będzie zależeć ocena, czy mamy do czynienia z partnerem niesolidnym (lub
zatrzymanym niespodziewaną przeszkodą), czy też sami przyszliśmy za wcześnie.
Jest to parainformowanie, ponieważ wskazania naszego zegarka nie są wywołane
przez wskazania zegarka partnera.
Są jednak instalacje, w których elektryczny zegar centralny napędza zegary lokalne
(np. w biurach, na dworcach itp.). Wówczas spoglądanie na zegar lokalny, aby się
dowiedzieć, co wskazuje zegar centralny, jest tylko informowaniem.
Co do porozumiewania się ludzi za pomocą zdań niepełnych można wskazać wiele
przypadków, w których opuszcza się w mowie potocznej pewne silnie skojarzone wyrazy
traktując je jako paraoryginały w nadziei, że u odbiorcy pojawią się one jako paraobrazy,
dzięki czemu porozumiewanie będzie zapewnione. W poniższych przykładach opuszczane
wyrazy są podane w nawiasach:
„Było to w (tysiąc) dziewięćset osiemnastym (roku)”.
„Naczelny (redaktor) jeszcze nie przyszedł”.
„Ja już dłużej nie mogę (tego wytrzymać)”.
„Rzodkiewki są już (do nabycia) po trzy (złote) pięćdziesiąt (groszy).”
Szczególnym zastosowania parainformowania są aluzje. To, czego nie chce się
wyrazić przez informowanie (np. aby nie zostać pociągniętym do odpowiedzialności za
określenia obraźliwe albo nie dopuścić, żeby niepowołani zrozumieli, o co chodzi), przenosi
się na parainformowanie. W tym celu w informowaniu używa się sformułowań tak
dobranych, żeby wywoływały pożądane parainformacje.
Na przykład komentarz do czyjegoś awansu, że awansowany zawdzięcza go
„kwalifikacjom specjalnym”, może być aluzją do korzystania przezeń z protekcji przy braku
rzeczywistych kwalifikacji.
122

Jako przykład aluzji można wskazać scenę z opery Tosca, gdy Scarpia, zapewniając
Toskę, że Cavaradossi zostanie rozstrzelany tylko pozornie, wydaje polecenie, żeby Spoletta
załatwił sprawę, „tak jak było z hrabią Palmieri”. I Scarpia, i Spoletta wiedzieli, że Palmari
został rozstrzelany naprawdę, czyli porozumiewali się przez parainformowanie, podczas gdy
Tosca potraktowała zapewnienia Scarpii jako informowanie.
Ale co tam aluzje — w gruncie rzeczy posługiwanie się wszelkimi wyrazami,
znakami, gestami jest oparte na parainformacjach i służy wywoływaniu parainformacji.
Przecież mówi się „stół”, bo z tym wyrazem kojarzy się mebel o czterech nogach, a
słysząc wyraz „stół” kojarzy się z nim taki właśnie mebel.
Tak więc zakres parainformowania zależy od skojarzeń u nadawcy i odbiorcy. Pewne
skojarzenia występują u wszystkich ludzi lub prawie wszystkich ludzi, inne tylko u
wykształconych, jeszcze inne tylko u niektórych, aż do takich, na które można liczyć tylko u
jednego jedynego partnera.
Ponieważ informacja Ix jest transformacją oryginału x1 w oryginał x2, a parainformacja
pIx jest transformacją oryginału x2 w paraoryginał x3, więc w rezultacie otrzymuje się
transformację oryginału x1 w paraoryginał x3 (to samo odnosi się do informacji Iy i
parainformacji pIy).
Jak widać, oryginał x2 odgrywa w tym rolę pośrednika. Wobec tego może nim być
cokolwiek, pod warunkiem, że będzie temu towarzyszyć skojarzenie prowadzące do nie
zmienionego paraoryginału x3.
Tym się objaśnia, że chociaż na świecie są setki języków, ludzie mogą się
porozumiewać.
Wszystkie języki mają to wspólne, że występują w nich litery, wyrazy i zdania. Ze
względów wspomnianych powyżej nie jest to jednak wcale konieczne, lecz tylko okazało się
bardzo racjonalne, jeśli wziąć pod uwagę, jakie mnóstwo informacji można przekazywać za
pomocą niespełna trzydziestu liter alfabetu!
Do porozumiewania się przez parainformowanie konieczne jest spełnienie trzech
warunków:
Pierwszym warunkiem jest istnienie informowania. Ponieważ paraoryginały i
paraobrazy powstają z transformacji oryginałów i obrazów, więc najpierw muszą się te
oryginały i obrazy pojawić.
Możliwe jest informowanie bez parainformowania, natomiast niemożliwe jest
parainformowanie bez informowania.
123

Na przykład, gdy matka z głębi pokoju pyta dziecko wyglądające przez okno, co
dzieje się na ulicy, a dziecko odpowiada, że właśnie zgasło światło zielone, a zaświeciło
czerwone albo że policjant wyciągną rękę w bok, to w takim przypadku dziecko mówi o
informowaniu, w którym jest ono odbiorcą informacji. Natomiast gdyby odpowiedziało, że
właśnie zostało zakazane przejście przez jezdnię, to wtedy mówiłoby o swoich
parainformacjach. Natomiast niemożliwe byłoby, żeby dziecko powiedziało o zakazie
przejścia, nie widząc zmiany barwy światła, ruchu ręki policjanta czy choćby nagłego
zatrzymania się przechodniów.
Drugim warunkiem jest istnienie rejestratów parainformacji (skojarzeń).
Dlatego też występują trudności porozumienia między tubylcem a cudzoziemcem
słabo znającym język miejscowy, między specjalistami z różnych dyscyplin posługujących
się odmienną terminologią, między dorosłymi a dzieckiem (któremu jeszcze brakuje wielu
rejestratów w pamięci) lub starcem o osłabionej pamięci (któremu już brakuje wielu
rejestratów).
Trzecim warunkiem jest jednakowość parainformacji u nadawcy i odbiorcy.
Rolę jednakowości parainformacji dostrzega się najlepiej, gdy jej zabraknie.
Na przykład przyjaciele spotykający się po dwudziestu latach przebywania w
odmiennych środowiskach stwierdzają nie bez zdziwienia, że właściwie, poza wspominkami
z dawnego wspólnego życia, nie mają o czym mówić, „nie rozumieją się”.
Bez parainformacji informacje byłyby tylko wydawane i odbierane. Dzięki
parainformacjom informacje są rozumiane.
Parainformowanie oparte na jednakowych parainformacjach u nadawcy i odbiorcy
informacji stanowi „porozumienie”.
Parainformowanie oparte na niejednakowych parainformacjach u nadawcy i odbiorcy
informacji stanowi „nieporozumienie”.
Streszczając więc, parainformowanie jest tym, co się potocznie określa jako
„rozumienie”, „znaczenie”, „treść”, „sens” wszelkich komunikatów.
Odwieczny spór estetów o „formę” i „treść” dzieła sztuki jest nieporozumieniem (i
niewątpliwie dlatego jest tak długotrwały), polegającym na nierozróżnianiu informowania i
parainformowania. Forma to zbiór informacji zawartych w obrazach powstających u odbiorcy
przy oglądaniu dzieła sztuki jako zbioru oryginałów. Treść to zbiór parainformacji zawartych
w związkach obrazów z paraobrazami. Inaczej mówiąc, formą są spostrzeżenia odbiorcy
dzieła sztuki, treścią zaś jego skojarzenia z tymi spostrzeżeniami.
124

Oczywiście zarówno spostrzeżenia, jak i skojarzenia są indywidualnymi cechami
odbiorcy.
Ponieważ ludzie jako osobniki należące do tego samego gatunku organizmów mają
prawie jednakową strukturę organów zmysłowych, więc też ich spostrzeżenia są prawie
jednakowe, toteż od biedy można mówić, że forma jako zbiór obrazów u odbiorcy nie różni
się od formy jako zbioru oryginałów, czyli że dzieło sztuki ma pewną formę, nawet wtedy
gdy nikt go nie obserwuje.
Natomiast zupełnie inaczej jest ze skojarzeniami. Można mówić zaledwie, i to w
grubym przybliżeniu, o podobieństwie pewnych skojarzeń typowych.
Stawiając sprawę ostrzej — gdy czytelnik mówi, że zdanie jest sensowne, świadczy to
jedynie o tym, że parainformacje autora i czytelnika są jednakowe, dzięki czemu możliwe jest
porozumienie. Podobnie gdy czytelnik mówi, że zdanie jest bezsensowne, świadczy to
jedynie, że parainformacje czytelnika bardzo się różnią od parainformacji autora. Ocena zdań
pod względem sensu jest względna — to samo zdanie może być sensowne dla jednego
czytelnika, a bezsensowne dla innego. W sporze na ten temat mogą się oni co najwyżej
odwoływać do innych osób, ale ze strony odwołującego się jest to poszukiwaniem osób o
takich samych parainformacjach jak jego własne, czyli sprawa sprowadza się do swoistego
głosowania: za miarodajny uważa się pogląd przeważającej większości. Większość taką
znajduje się na ogół w sprawach, w których do jednakowości parainformacji doprowadziła
jednolitość programów szkolnych, toteż głównym argumentem w sporach o sensowność jest
zwykle odwoływanie się do znormalizowanego wykształcenia, przy czym dyskutanci nie
zauważają, że oparta na tym ocena sensowności bynajmniej nie staje się obiektywna.
W sprawach spoza ujednoliconych skojarzeń, argumentem staje się odwołanie do
znawców w przeświadczeniu, że ich pogląd jest zobowiązujący. W zakresie sztuki jednak nie
może być „znawców” dekretujących, co jest słuszne, a co niesłuszne. Sztuka bowiem to nie
fabryka, a emocje estetyczne to nie lodówka, w której konstruowaniu większy głos ma
inżynier niż robotnik dowożący materiały, jest to bowiem produkt zbiorowy, który na
uwzględnieniu zdania specjalisty tylko zyska, i przeznaczony dla innych, podczas gdy
doznawanie dzieła sztuki jest sprawą indywidualną i własną każdego odbiorcy. Znawcy mogą
wskazywać, zwracać uwagę, proponować, ale odrzucenie propozycji przez odbiorcę nie

świadczy o nim źle ani dobrze, lecz tylko że propozycja mu nie odpowiada, i to jest
rozstrzygające.

125

Tak jest zresztą z wszelkimi uczuciami. „Znawcy” mogą twierdzić, że Jan jest głupi

żeniąc się z brzydką Zosią zamiast z ładną Marysią, lecz w tych sprawach nie chodzi o to,
żeby Jan był „mądry”, lecz żeby był szczęśliwy. To zaś zależy od jego osobistych cech, nikt
go w tym nie wyręczy, nic mu też nie pomoże ani nie zaszkodzi fakt, że inni bywają
szczęśliwi lub nieszczęśliwi z innych powodów. Dokładnie tak samo jest z doznaniami
estetycznymi.
Poza pewnym podkładem skojarzeń podobnych u poszczególnych ludzi istnieje tak
wiele skojarzeń odmiennych, że wszelka dyskusja zmierzająca do uzgodnienia poglądów staje
się beznadziejna.
W tym stanie rzeczy staje się jasne, że treść nie jest tym, co jakieś dzieło „ma”, lecz
tym, co poszczególni odbiorcy mu przypisują, a to co mu przypisują, jest oparte na ich
własnych skojarzeniach. Mówienie, że dzieło sztuki ma nie tylko formę, ale i treść, jest
nadużyciem terminologicznym. Co by się też natychmiast ujawniło, gdyby przy używaniu
terminów trzymano się konwencji terminologicznych, a nie domniemań znaczeń słów.
Przypisywanie treści samemu dziełu ma źródło w wyobrażeniach, że istnieją
jednakowi „normalni” odbiorcy, wobec czego ten komu treść dzieła przedstawia się
odmiennie, ujawnia że jest „nienormalny” i wobec tego może nie być brany pod uwagę, a
„treść dzieła” pozostaje taka, jaką dzieło to „zawiera”.
Nieporozumienie to jest podłożem godnej ubolewania nietolerancji wobec „kucharek”
zaczytujących się w melodramatycznych „kiczach”. To co jest kiczem dla krytyka
literackiego, może być arcydziełem dla „kucharki”, przy czym nie ma żadnych podstaw do
twierdzenia, że pogląd krytyka jest czymś obiektywnym ani że powinien być obowiązujący
dla innych. Z punktu widzenia twórcy „kucharka” jest nawet lepszym odbiorcą, ponieważ
wzrusza się jego dziełem, podczas gdy krytyk tylko grymasi. Nie bez powodu Mickiewicz
toczył boje z „krytykami i recenzentami warszawskimi” i marzył, „żeby te księgi zbłądziły
pod strzechy”, a Sienkiewicz ani jednym słowem repliki nie zaszczycił lawiny potępień jego
Trylogii.
Nieraz usiłuje się narzucać poglądy w sprawach sztuki powołując się na
„wychowawczą rolę sztuki”. Można na to odpowiedzieć, że małżeństwo też oddziałuje
wychowawczo, ale to nie powód, żeby ktoś, zamiast z kobietą kochaną, miał się żenić z taką,
która go będzie „wychowywać”.

126

Upowszechnienie oświaty i wzrost poziomu wykształcenia sprawiają, że u odbiorców
dzieł sztuki można coraz bardziej liczyć na rozległe skojarzenia. Nic więc dziwnego, że
parainformacje odgrywają w sztuce coraz większą rolę.
Dawne dzieła sztuki odznaczały się dokładnością przedstawiania, o czym łatwo się
przekonać obserwując szczegółowość anatomiczną starożytnych posągów i średniowiecznych
portretów. Ideałem twórców tych dzieł było więc możliwie wierne informowanie („sztuka
komunikatywna”).
Z czasem zaczęto od tego odchodzić, rezygnując z nadmiernej szczegółowości. Braki
szczegółów miał sobie odbiorca wypełnić własną wyobraźnią, a więc parainformacjami.
W sztuce najnowszej autorzy często unikają podawania jakichkolwiek informacji
konkretnych, starając się za pomocą informacji abstrakcyjnych pobudzić odbiorcę do snucia
własnych myśli, czyli w ogromnym stopniu odwołują się do jego parainformacji.
Na parainformacjach opiera się też odczuwanie humoru. Opowiadając dowcip podaje
się takie informacje i w takiej kolejności, żeby u słuchacza wiązały się one z
parainformacjami odmiennymi od tych, na które zostanie on naprowadzony nagle na końcu
opowiadania.
Opowiadanie dowcipów wywołuje efekt humorystyczny przy odpowiednich
parainformacjach słuchaczy, w związku z czym można rozróżniać dowcipy prowokujące
przewidziane parainformacje tylko u osób nieinteligentnych („dowcipy płaskie”) bądź tylko u
osób bardzo inteligentnych („dowcipy wyrafinowane”), bądź też u osób znających pewne
szczególne fakty („dowcipy dla wtajemniczonych”).
Dowcip może być chybiony wobec słuchaczy o nieodpowiednich parainformacjach.
Słuchaczom takim opowiadający są skłonni zarzucać brak poczucia humoru. Często się to
zdarza, gdy sytuacja występująca w dowcipie mogłaby dotyczyć samego słuchacza. Dlatego
też zamiast wesołości nieraz występuje rozdrażnienie, np. u lekarzy słyszących dowcipy o
niedbalstwie w swoim zawodzie, u polityków słyszących dowcipy o błędach swojego
stronnictwa, u cudzoziemców słyszących dowcipy o przywarach swoich rodaków itp.
I wreszcie należy wspomnieć o dowcipach nieumiejętnie opowiadanych. Podanie
informacji wykraczających poza niezbędne minimum lub przestawienie kolejności
potrzebnych informacji może u słuchacza przedwcześnie wywołać właściwe parainformacje,
niwecząc przez to zamierzone zaskoczenie („uśmiercenie dowcipu”).
Jednym z chwytów stosowanych przez humorystów jest traktowanie zdań w sposób
dosłowny, czyli tak jak gdyby chodziło o zawarte w nich informacje, chociaż dzięki
127

parainformacjom jest dla każdego oczywiste, że chodzi o co innego. Jako przykład można tu
przytoczyć żarty Sowizdrzała.
Rolę parainformacji znakomicie uwydatnia następująca anegdota:
Pewien kapitan statku handlowego nie znosił swego zastępcy i szykanował go przy
każdej sposobności. W czasie postoju statku w jakimś egzotycznym porcie zastępca kapitana,
mając dzień wolny od służby, zszedł na ląd i przypadkowo spotkawszy tam dawno nie
widzianego kolegę udał się z nim do pobliskiej traktierni, gdzie obydwaj wspominali dawne
czasy, sporo przy tym popijając. Kiedy pora była wracać na statek, zastępca kapitana
spostrzegł, że chodzenie sprawia mu poważne trudności, i z przerażeniem myślał, jaka będzie
reakcja kapitana. Jego przyjaciel doradził mu, żeby wysłał do kapitana przez któregoś ze
swoich marynarzy włóczących się po porcie kartkę z prośbą o usprawiedliwienie jego
powrotu w takim stanie. Odpowiedź kapitana była pozytywna, wobec czego zastępca
kapitana, wyspawszy się w swojej kajucie, stawił się na dyżur nie przeczuwając nic złego. Ku
swojemu zdumieniu znalazł w dzienniku następujący zapis dokonany przez kapitana:
„Podczas mojego dyżuru zastępca kapitana znajdował się w stanie nietrzeźwym.” Pobiegł
czym prędzej do kapitana z pretensją, powołując się na jego zgodę, i to otrzymaną na piśmie.
„Wiem, wiem — odpowiedział kapitan — ale doprawdy nie rozumiem, o co panu chodzi.
Przecież to, co napisałem w dzienniku, jest zgodne z prawdą, a przy tym nie ma tam
najmniejszego zarzutu pod pana adresem.” Następnego dnia kapitan znalazł w dzienniku
następujący zapis swojego zastępcy: „Podczas mojego dyżuru kapitan statku był trzeźwy.”
Złośliwość kapitana i zemsta jego zastępcy polegały na odwoływaniu się do
parainformacji osób mogących przeczytać zapisy w dzienniku. Zauważmy, że zapis zastępcy
kapitana, rozpatrywany bez parainformacji, zawierał informacje pochlebne dla kapitana.
Parainformowanie jest oszczędniejsze od informowania, odpada bowiem konieczność
transformowania paraoryginałów w paraobrazy, ale jest ono zarazem mniej pewne, ponieważ
paraoryginały i paraobrazy są od siebie niezależne i wobec tego mogą jednocześnie
występować albo nie.
W

związku

z

tym

warto

dokonać

przeglądu

rodzajów

informowania

parainformowania z punktu widzenia ich zniekształceń.
I n f o r m o w a n i e w i e r n e (transinformowanie) jest zapewnione, gdy:
 oryginały są zarazem obrazami (np. list nadany staje się listem otrzymanym),
 oryginały są takie same jak obrazy (np. dokument i jego kopia),
 oryginały są analogiczne do obrazów (np. teren i jego mapa),
128

i

 oryginały są zniekształcone w komunikaty pośrednie, które następnie są odwrotnie
zniekształcane w obrazy (np. zaszyfrowanie tekstu i jego odszyfrowanie).
Informowanie

zniekształcone

może

być

informowaniem

pozornym

lub

informowaniem fałszywym.
I n f o r m o w a n i e p o z o r n e (pseudoinformowanie) powstaje, gdy ciągi kodów,
choć zupełne, są nieoddzielne, tj. mają pewne komunikaty wspólne, przy czym może to być:
 informowanie r o z w l e k ł e (pseudoinformowanie symulacyjne), w przypadku
transformacji jednego oryginału w kilka obrazów (np. gdy ktoś mówi, że
„zbudowano wiele zakładów przemysłowych, fabryk i wytwórni”, jest to obfitość
informacji pozorna, ponieważ wszystkie te nazwy oznaczają jedno i to samo),
 informowanie

ogólnikowe

(pseudoinformowanie

dysymulacyjne),

w

przypadku transformacji kilku oryginałów w jeden obraz (np. gdy ktoś, zamiast
„weszli mężczyzna i kobieta”, mówi: „weszły dwie osoby” — niby prawda, ale
zubożona),
 informowanie n i e j a s n e (pseudoinformowanie konfuzyjne), w przypadku
transformacji jednego oryginału w kilka obrazów, z których jeden jest wynikiem
transformacji kilku oryginałów (np. używanie wyrażenia „materiał wyjściowy”
czasem w znaczeniu materiału poddawanego obróbce, czasem zaś w znaczeniu
materiału otrzymywanego w wyniku obróbki).
I n f o r m o w a n i e f a ł s z y w e (dezinformowanie), powstaje, gdy ciągi kodów są
niezupełne, choć oddzielne, przy czym może to być:
 z m y ś l a n i e (dezinformowanie symulacyjne), gdy obrazy nie są wynikiem
transformacji żadnego oryginału (np. wymienianie w spisie towaru nie istniejącego
w magazynie).
 zatajanie

(dezinformowanie

dysymulacyjne),

gdy

oryginały

nie

są

transformowane w żaden obraz (np. nie wymienienie w spisie towaru istniejącego
w magazynie),
 p r z e k r ę c a n i e (dezinformowanie konfuzyjne), gdy pewne obrazy nie są
wynikiem transformacji żadnego oryginału, a pewne oryginały nie są
transformowane w żaden obraz (np. wymienienie w spisie pewnego towaru
zamiast innego).
Podobne rozróżnienia odnoszą się do parainformowania.

129

Domniemywanie

t r a f n e (paratransinformowanie) jest zapewnione, gdy

parainformacje u odbiorcy są takie same jak u nadawcy (np. zrozumienie aluzji).
Domniemywanie

nietrafne

(paradezinformowanie) występuje, gdy

parainformacje u odbiorcy i nadawcy są niejednakowe, przy czym może to być:
 domniemywanie

bezpodstawne

(paradezinformowanie

symulacyjne), gdy parainformacje są u odbiorcy, a nie ma ich u nadawcy (np.
dopatrzenie się aluzji, której nie było),
 domniemywanie

niedomyślne

(paradezinformowanie

dysymulacyjne), gdy parainformacje są u nadawcy, a nie ma ich u odbiorcy (np.
niedopatrzenie się aluzji, która była),
 d o m n i e m y w a n i e o p a c z n e (paradezinformowanie konfuzyjne), gdy u
odbiorcy są inne parainformacje niż u nadawcy (np. dopatrzenie się aluzji innej,
niż była).
Podobnie jak w wyodrębnionym torze sterowniczym możliwa jest transformacja
jednego komunikatu w inny, tak samo możliwa jest transformacja zbioru komunikatów
jednego toru sterowniczego w zbiór komunikatów innego toru sterowniczego (przy
traktowaniu obu tych torów jako należących do pewnego nadrzędnego toru sterowniczego),
co jest równoznaczne z transformacją informacji z jednego toru w informację z innego toru.
Ponieważ jednak każda transformacja poprzeczna jest informacją, więc w omawianym
przypadku mamy do czynienia z m e t a i n f o r m a c j ą , czyli informacją o informacjach, i z
m e t a i n f o r m o w a n i e m , czyli informowaniem o informowaniu.
Tak samo jak informowanie, również i metainformowanie może być wierne
(metatransinformowanie),

albo

pozorne

(metapseudoinformowanie),

albo

fałszywe

(metadezinformowanie). Podobnie też jak parainformowanie, tak samo i metainformowanie
może

stanowić

domniemywanie

trafne

(metaparatransinformowanie)

lub

nietrafne

(metaparadezinformowanie) ze wszystkimi odmianami.
Omawianie ich wszystkich nie byłoby tutaj możliwe, toteż ograniczę się do paru
typowych spraw z zakresu metainformowania.
Wynik pomiaru jest informacją, ale ocena tego wyniku (np. dokładności) jest
metainformacją, dotyczy bowiem porównania otrzymanego wyniku z innym wynikiem, np.
uzyskiwanym za pomocą miernika wzorcowego.
Metadecydowaniem jest decydowanie o sposobach decydowania.
Metadyskutowaniem jest dyskutowanie o sposobach dyskutowania.
130

Metanauczaniem jest nauczanie sposobów nauczania itp.
Nazywanie kogoś oszczercą jest metadezinformowaniem, jeżeli nie przytacza się jego
wypowiedzi.
Jeżeli w kodeksie mówi się o karalności określonych czynów, jest to informowanie.
Natomiast

jeżeli

mówi

się

tam

o

karalności

„czynów

szkodliwych”,

jest

to

metadezinformowanie, ponieważ oznacza, że czyn będzie przez kogoś oceniany pod
względem szkodliwości (czyli nastąpi porównanie informacji o czynie popełnionym z
informacją o czynach dopuszczalnych), a przy tym nie wymienia się kryteriów oceny
szkodliwości, jakie będą zastosowane. Rozwój prawa zmierza do coraz większego
eliminowania metadezinformowania. W przeciwnym razie cały kodeks karny można by
zredukować do dwóch paragrafów: „1. Przestępstwa są karalne. 2. Co było przestępstwem,
oceni prokurator.”
Rozróżnienie

między informowaniem

a

metainformowaniem

umożliwia

też

uchwycenie różnicy między fałszem a kłamstwem. Fałszem jest dezinformowanie,
kłamstwem

zaś

metadezinformowanie

przedstawiające

to

dezinformowanie

jako

transinformowanie. Inaczej mówiąc, kłamstwem jest przedstawianie fałszu jako prawdy.
Przed zarzutem kłamstwa chroni metatransinformowanie przedstawiające dezinformowanie
jako dezinformowanie, czyli przedstawianie fałszu jako fałszu.
Na przykład jest fałszem, gdy autor powieści historycznej podaje zmyślone przez
siebie rozmowy między przedstawianymi postaciami historycznymi, ale przed zarzutem
kłamstwa chroni go wyraz „powieść” umieszczony pod tytułem książki.
Z tego punktu widzenia dość niefortunne jest sądowe wyrażenie „kara za fałszywe
zeznania” — powinno by się mówić raczej o karze za kłamliwe zeznania, gdyż źródłem
fałszywych zeznań mogą być również omyłki, złudzenia itp., czemu zeznający nie zaprzecza.
Jaki to wszystko ma związek z klasyczną (ilościową) teorią informacji? Przede
wszystkim taki, że tego wszystkiego w niej nie ma. Samo tylko odżegnanie się od
uwzględniania treści informacji wyłączyło z owej teorii cały obszar parainformowania.
Pozostaje jednak odpowiedzieć na pytanie dotyczące ilościowego określenia
informacji. Poszczególne informacje, jako transformacje poprzeczne komunikatów, można
liczyć, może być więc interesujące, w jakim stosunku wynik takiego liczenia pozostawałby do
ilości informacji określanej w dotychczasowej teorii informacji.

131

Spraw tych nie mogę jednak tutaj roztrząsać, gdyż wymagałoby to dłuższych
wywodów2, a przede wszystkim dlatego, że nie jest to potrzebne do tematyki niniejszej
książki.
Ograniczę się więc tylko do zaznaczenia, że w zależności od celu, w jakim się
informacji szuka, trzeba rozróżniać dwa ich rodzaje: informacje o p i s u j ą c e zbiór
komunikatów oraz informacje i d e n t y f i k u j ą c e jakiś komunikat w zbiorze.
Na przykład inna jest liczba informacji potrzebnych studentowi, wybierającemu się na
egzamin z geografii, do opisania łańcucha górskiego pod względem wysokości
poszczególnych gór, inna zaś do zidentyfikowania, o wysokość której góry egzaminator go
zapyta.
Otóż dotychczasowa teoria informacji zajmuje się tylko „ilością informacji” w
zagadnieniach identyfikacji.
Licząc informacje jako transformacje poprzeczne komunikatów, można określić
zarówno liczbę informacji opisujących, jak i liczbę informacji identyfikujących. Wzory na
liczbę informacji identyfikujących są tożsame ze wzorami podawanymi we wspomnianej
teorii.
O ilościowym traktowaniu wspominam dlatego, żeby czytelnicy, którym zdarzyło się
zetknąć z teorią informacji w jej dotychczasowej postaci, wiedzieli, czego się trzymać przy
lekturze tego rozdziału, a przede wszystkim żeby się nie dopatrywali sprzeczności, bo jej nie
ma.
Natomiast dla tematyki tej książki istotne znaczenie mają sprawy energetycznego
traktowania informacji i parainformacji. Związek z liczeniem informacji (opisujących) będą
mieć tylko rozważania w rozdziale 14.

2

Zainteresowany czytelnik może je znaleźć w mojej książce Jakościowa teoria informacji, Warszawa 1970

132

8. WALKA O POZNANIE CZŁOWIEKA
Wspomniany już paradoks, że w zdobywaniu informacji o wszystkim zabrakło informacji o
samej informacji, nie jest jedyny w tym rodzaju. Podobnie człowiek, poznając wszystko
dokoła, największe trudności napotykał w poznawaniu siebie.
Dziś w dobie cybernetyki, wiemy, że chociaż informacje mogą być przetwarzane z
zawrotną szybkością, w komputerach jeszcze nawet szybciej niż w mózgu, a zużywana na to
energia może być bardzo mała, to jednak ani ta szybkość nie może być nieskończenie wielka,
ani ta energia nie może być nieskończenie mała. Do niedawna, a cóż dopiero przed tysiącami
lat, nikt nie miał o tym najmniejszego pojęcia, nic więc dziwnego, że myślenie wydawało się
zjawiskiem w ogóle nie wymagającym czasu i energii, toteż zostało uznane za
„niematerialne”, a stąd już prosta droga prowadziła do wyodrębnienia „ducha” i „ciała” oraz
podziału świata na „materialny” i „niematerialny”. Kiedy się wystartuje z fałszywego punktu,
nie ma już właściwie granic w snuciu werbalnych spekulacji i komponowaniu rozmaitych
mitologii.
Normalnie w rozwiązywaniu problemów nauka napotyka mniejsze czy większe
trudności, które wcześniej czy później udaje się ku zadowoleniu wszystkich pokonać, mroki
niewiedzy zostają nowymi odkryciami w pewnym stopniu rozproszone, błędy sprostowane,
pustosłowie usunięte, a mity przeniesione do rezerwatów w krainie sztuki.
Ale problematyka poznawania człowieka była daleka od normalnej, piętrzyły się w
niej bowiem trudności trojakiego rodzaju.
Po pierwsze, sam obiekt poznawania był niezadowolony z tego, co odkrywała o nim
nauka. Z takich samych powodów, z jakich każdy woli fałsze w swoim portrecie
namalowanym przez malarza-pochlebcę od prawd zawartych w zdjęciu fotograficznym
sporządzonym przez rentgenologa. Mity były przyjemniejsze niż wiedza.
Po drugie, człowiek był obiektem zainteresowań nie tylko nauki, ale i rozmaitych
doktryn. W walce więc o poznawanie człowieka oprócz naukowców uczestniczyli także
doktrynerzy. Była to jednak dziwna walka. Zazwyczaj walkę toczą ze sobą dwie strony, tam
zaś walczono jednostronnie: naukowcy walczyli z problemami, a doktrynerzy z naukowcami.
Tylko problemy nie walczyły z nikim, bo problemy potrafią co najwyżej stawiać bierny opór.
Doktrynerzy nie walczyli z problemami, ponieważ nie uważali, żeby jakieś problemy
poznawania ludzkiej natury istniały. Czym jest człowiek, jaki jest, i co powinien robić, a
133

czego nie robić, zawsze było dla doktrynerów jasne, pozostawało jedynie wszystkich o tym
pouczać. Zmartwienie o stronę dowodową mieli doktrynerzy z głowy, żądając, żeby to, co
mówią, było przez pouczanych przyjmowane „na wiarę”, a nie dowierzających tępiąc jako
wrogów „jedynej prawdziwej” doktryny.
Będąc naukowcem łacno można było być zaliczonym do tej kategorii, jako że
naukowcy to niedowiarki, na wszystko żądali dowodów. Widzieli problemy nawet tam, gdzie
ich widzieć nie powinni, a co gorsza, nieraz je rozwiązywali, nie interesując się przy tym, czy
wyniki pasowały do doktryn.
Nie mogły zaś pasować, gdyż doktrynerzy zapewniali, że ów świat niematerialny
wpływa na materialny, duch rządzi ciałem, to on w nim właśnie myśli. Tymczasem gdyby
jakiś „duch” oddziaływał na „ciało”, to wywołane tym skutki byłyby miarą oddziaływań, a
stąd wynikałoby, że „niematerialny duch” ma jednak całkiem materialne właściwości. To tak
samo, jak gdyby ktoś chciał wymyślić geometrię, której podstawowym pojęciem byłoby
kwadratowe koło.
Tego rodzaju sprzeczności doktrynerzy objaśniali maluczkim jako „tajemnice”,
których nauka, „ograniczona do świata materialnego”, zrozumieć nie może.
Sprzeczności nie tylko nie odbierały doktrynerom dobrego samopoczucia, lecz
przeciwnie, okazywały się bardzo użyteczne, gdyż, zależnie od potrzeby, pozwalały
akcentować czasem kołowość, a czasem kwadratowość, dzięki czemu wszystko, co się
chciało, można było przedstawiać jako zgodne z doktryną.
Zdawałoby się, że gdy jakaś doktryna była mętna, to powinno spowodować to jej
upadek. Nic podobnego! Pewien stopień mętności był zaletą doktryny, bo wtedy zachodziła
potrzeba jej „wyjaśniania”, „nauczania”, strzeżenia „czystości” itp., a wszystko to uzasadniało
potrzebę istnienia licznej kadry doktrynerów dla dobra i na koszt „nauczanych”. Jedyny przy
tym warunek to doprowadzenie do stanu, w którym doktryna stawała się obowiązująca.
Dlaczego to jednak doktrynerzy decydowali o naukowcach, a nie naukowcy o
doktrynerach? Aby to zrozumieć, trzeba sięgnąć do zamierzchłej przeszłości i wyobrazić
sobie ówczesną sytuację. Z jednej strony, naukowcy wiedzieli o człowieku bardzo mało,
prawie nic, a tych, którzy wiedzieli choć trochę, było niewielu. Z drugiej strony, doktrynerzy
na każde pytanie mieli gotową odpowiedź, wszystko potrafili wyjaśnić i przewidzieć, a przy
tym aż się roiło od wszelkiego rodzaju magów, czarowników, szamanów, arcykapłanów i
proroków. Któż więc w tej sytuacji mógł mieć większy wpływ, naukowcy czy doktrynerzy?

134

Nic dziwnego, że doktrynerzy mieli ludziom nie tylko dużo do rozpowiadania, ale i do
rozkazywania, mogli więc decydować, czym się naukowcom wolno zajmować, rozstrzygać,
jakie twierdzenia naukowe są słuszne, a nawet — jak np. kapłani staroegipscy — sami sobie
pozwalać na uprawianie nauki, wykorzystując otrzymywane wyniki do wspierania doktryny i
strzegąc ich przed przenikaniem poza krąg wtajemniczonych. Przede wszystkim jednak mogli
obwarować samą doktrynę — nie tylko nie wolno było jej kwestionować, lecz choćby
roztrząsać, a nawet zbytnio poznawać. Celem doktryn było bowiem dekretowanie ludzi, przy
czym niekoniecznie chodziło o władzę w sensie administracyjnym, często tytularnym władcą
bywał figurant, sterowany przez doktrynerów. Każda władza należy przecież nie do tych,
którzy ogłaszają decyzje, lecz do tych, którzy je podejmują.
Co też doktrynerzy mieli ludziom do powiedzenia o ludzkiej naturze? Rzecz jasna,
maluczkim, tj. przez siebie rządzonym.
Najłatwiej odpowiedzieć na pytanie, czego nie mieli do powiedzenia — nie mówili
im, jak przestać być rządzonymi.
Ale co im mówili?
Są trzy sposoby postępowania jeźdźca z koniem: z góry, z boku i z dołu.
Sposób z góry: jesteś koniem i nic tego nie odmieni, zawsze będę siedział ci na
grzbiecie, bądź więc koniem posłusznym, bo w przeciwnym razie dostaniesz batem.
Sposób z boku: nie ma między nami różnicy, obaj dążymy w tym samym kierunku, i
tylko aby lepiej pilnować naszej wspólnej drogi, siedzę ci na grzbiecie.
Sposób z dołu: świat należy do koni, jam tylko twoim sługą, którego wybrałeś do
siedzenia ci na grzbiecie, nieprawdaż? Wprawdzie tego nie potwierdzasz, ale wystarcza, że ja
to oświadczam w twoim imieniu.
Wszystkie te trzy sposoby po kolei były stosowane, a często wszystkie naraz lub w
kratkę, zależnie od okoliczności.
Konkretnie, chodziło o to, żeby rządzeni nadal pozostawali rządzonymi i byli z tego
zadowoleni.
Do tego celu służyło wpajanie im obowiązków w zakresie pracowitości,
posłuszeństwa, prawdomówności i moralności, a do ich egzekwowania potrzebne było
szerzenie i podtrzymywanie przeświadczenia, że człowiek jako istota obdarzona „wolną
wolą” ma spełniać wszystko, czego się od niego wymaga, a jeżeli tego nie robi, to znaczy że
„nie chce” i zasługuje na ukaranie, a jeżeli się buntuje, to jest „opętany przez złego ducha”,
powinien być więc poddany zabiegom wychowawczym oraz, w razie ich nieskuteczności,
135

odpowiednio dotkliwej obróbce. Że powinien promienieć szczęściem jako pan stworzenia i
wybraniec bogów, którzy mu nawet użyczyli swojego wyglądu, tyle że w miniaturze, kazali
kochać swoich delegatów i wyposażyli go w duszę nieśmiertelną, która po ciężkim życiu
swego posiadacza odbierze za to nagrodę przechodząc ze świata udręk do krainy wiecznego
zapomnienia, bądź ponowi doczesną wędrówkę z awansem do lepszych warunków dla nowej
cielesnej powłoki, bądź też będzie w zaświatach doznawać wiekuistej szczęśliwości — różne
doktryny różne rzeczy obiecywały, a nic łatwiejszego niż dawanie obietnic niesprawdzalnych
i nic nie kosztujących.
Tak więc słodzono człowiekowi sytuację, wmawiając weń, że stanowi pępek świata,
czyli honorując go antropocentryzmem. Zrobiono z człowieka twór cudowny, aby można
było z nim wyprawiać cuda.
Dopóki nauka była słaba, nic nie mąciło antropocentrycznego ładu, oprawionego w
starannie wypracowaną doktrynalną terminologię. Toczyły się wprawdzie walki między
rozmaitymi doktrynami, ale nie o antropocentryzm. Nikt przecież nie podcina gałęzi na której
siedzi.
Pierwszym jego zagrożeniem ze strony nauki było odkrycie dokonane przez
Kopernika. Wprawdzie dotyczyło ono astronomii i nie miało w życiu codziennym
praktycznego znaczenia, jako że wschody i zachody słońca odbywają się tak, jak się przedtem
odbywały, bez względu na do, czy ich przyczyną jest obracanie się Ziemi dookoła Słońca, czy
obracanie się Słońca dookoła Ziemi, ale podważyło mniemanie o wyjątkowej roli człowieka
we wszechświecie przez okazanie, że jego siedziba to tylko planeta krążą wokół wielkiej
gwiazdy, i to w towarzystwie paru innych planet. To właśnie sprawiło, że teoria Kopernika,
uznana od razu przez innych naukowców, gdyż wyjaśniała wiele spraw dotychczas
niezrozumiałych, była jeszcze przez paręset lat potępiana przez doktrynerów, którym zmąciła
tak klarowny, zdawałoby się, obraz kosmosu z człowiekiem pośrodku.
Z czasem liczba nieprzejednanych malała, a dzisiaj trudno sobie nawet wyobrazić,

żeby ktokolwiek mógł jeszcze oponować — przeciwnie, świętuje się pięćsetlecie dzieła
Kopernika na całym świecie.
Ale też, choć wstrząsnęło ono antropocentryzmem, to jednak go nie obaliło. Jego
zwolennicy, pogodziwszy się z naukowymi faktami, nie widzieli przeszkód, dlaczego by
człowiek nie miał odgrywać swojej nadprzyrodzoną mocą wyznaczonej mu roli na Ziemi
wędrującej zamiast tkwiącej w jednym miejscu.

136

Nadszedł jednak następny cios w postaci teorii ewolucji Darwina. Potraktowanie
człowieka jako ogniwa procesu doskonalenia się gatunków opartego na przystosowywaniu się
do warunków życia w otoczeniu, jako jednego z gatunków zwierząt, któremu udało się
przetrwać, nie obalało wprawdzie wyjątkowości człowieka, ale ją sprowadzało do
wyjątkowości lepiej przystosowanego. Ot, w kłębiącym się świecie organizmów pożerających
się, aby samemu przeżyć, człowiek zdobył sytuację, w której znacznie częściej bywa
pożerającym niż pożeranym. Dąży nawet do tego, żeby nigdy nie być pożeranym, co też, choć
niezupełnie, powiodło się, dzięki likwidacji ludożerstwa i wytępieniu dostępnych zwierząt
drapieżnych oraz znacznym sukcesom w walce z chorobotwórczymi mikroorganizmami,
utrudnionej wobec wielkiej jej liczebności i mikroskopijnych rozmiarów.
Wiedzę o człowieku teoria ewolucji oczyszczała z mitów o nadprzyrodzonych
duchowych jego właściwościach, ukazując brak istotnej granicy między człowiekiem a
zwierzęciem,

toteż

niesłychanemu

oburzeniu,

jakie

wywołała

w

środowiskach

pozanaukowych, towarzyszyły zaciekłe wysiłki zmierzające do udowodnienia, że granica taka
istnieje.
Wskazywano więc, że tylko człowiek jest zdolny do celowego działania, jest bowiem
istotą rozumną, a zwierzęta nie, a gdy twierdzenie to zostało obalone niewątpliwymi
przykładami celowego zachowania się różnych zwierząt, twierdzono już tylko, że zwierzętom
umożliwia to ich „instynkt”, natomiast człowiek ma ponadto „rozum”, ale była to już tylko
gra słów3.
Wysuwano też argument, że tylko ludzie potrafią się ze sobą porozumiewać, czego
dowodem jest ich mowa, został on jednak obalony, gdy w wyniku badań naukowych okazało
się, że porozumiewają się ze sobą nawet takie zwierzęta, których nikt by o to nie podejrzewał,
np. pozornie bezładne fruwanie pszczół jest informowaniem innych o miejscach, w których
znajdują się kwiaty obfitujące w miodotwórcze substancje.
Najdłużej przetrwało twierdzenie, że w odróżnieniu od człowieka zwierzęta nie
potrafią się posługiwać narzędziami ani tym bardziej ich wytwarzać. Pierwsza jego część
okazała się nieprawdziwa, chociażby wobec faktu, że małpy potrafią strącać orzechy
kokosowe z drzewa kijem, niedawno zaś zaobserwowano w Tanzanii pewien rodzaj sępów

3

Można sobie wyobrazić, jakim szokiem byłoby sto lat temu studium profesor Elżbiety Fonberg, Nerwice —

przesądy a nauka, Warszawa 1974, omawiające występowanie u zwierząt takich zjawisk, jak depresja,
dziwactwa, histeria, halucynacje, fobie, homoseksualizm, sadyzm, masochizm, fetyszyzm, prostytucja itp.

137

wyżerających strusie jaja po uprzednim rozbiciu ich twardej skorupy za pomocą kamieni
zrzucanych z dzioba, przy czym, nawiasem mówiąc, inne ptaki przyglądają się tej operacji w
oczekiwaniu, że jajo się rozpryśnie i przy tej okazji same będą się mogły także pożywić.
Druga część twierdzenia jest nieprawdziwa o tyle, że jak o tym dawno wiadomo, zwierzęta
potrafią budować swoje siedziby (gniazda, mrowiska, ule, tamy itp.). Natomiast prawdą jest,

że zwierzęta nie konstruują tworów skomplikowanych, ale dopiero cybernetyka wyjaśniła
dlaczego. Będzie o tym mowa w rozdziale 14.
W wyniku tych sporów postawa antropocentryczna uległa pewnej redukcji, a
mianowicie uznano, że z fizjologicznego punktu widzenia nie ma istotnej granicy między
człowiekiem a zwierzętami, człowiek jest po prostu jednym ze ssaków, natomiast istnieje
granica, jeśli chodzi o procesy psychiczne, co uzasadniano argumentem, że człowiek jest
zdolny do nieustającego postępu, podczas gdy zwierzęta zachowują się wciąż tak samo jak
ich poprzednie pokolenia. Kategoryczność tego twierdzenia została najpierw osłabione
wskazaniem na fakt, że nie tylko zwierzęta, ale i ludzie dzicy na najprymitywniejszym
szczeblu rozwoju dziś jeszcze pozostają na tym szczeblu z pokolenia na pokolenie. W ten
sposób argument o zdolności do postępu obracał się przeciw antropocentryzmowi, gdyż
zamiast różnicy między zwierzętami a człowiekiem uwydatniał różnicę między człowiekiem
pierwotnym a człowiekiem cywilizowanym. Aby coś z tego ocalić, wysunięto złagodzone
twierdzenie, że chociaż trudno mówić o postępie u ludzi pierwotnych, to jednak, w
odróżnieniu od zwierząt, nigdy nie przejawiających żadnego postępu, stał się on przecież
możliwy u człowieka w sprzyjających warunkach, a to świadczy o jego szczególnych
właściwościach. Przy tym nie zauważono nawet, że wzmianka o sprzyjających warunkach jest
argumentem z arsenału teorii ewolucji.
Następnym podstawieniem nogi antropocentryzmowi stała się teoria odruchów
warunkowych Pawłowa, którego eksperymenty okazały zdolność uczenia się u zwierząt i
ujawniły jego mechanizm. Nie był to jednak cios rozstrzygający, i antropocentryści znów
mogli uchwycić się słomki nadziei. Bo oto eksperymenty Pawłowa nie wyjaśniły
wszystkiego, jeśli chodzi o człowieka, lecz tylko sprawy najprostsze.
Ze sprzeciwem doktrynerów spotkała się teoria Freuda, gdyż dostarczała argumentów
przeciw

rygorystycznym

naciskom

na

postępowanie

człowieka,

ujawniając

rolę

podświadomości, kształtowanej przez przeżycia nawet z okresu wczesnego dzieciństwa.
I wreszcie przyszło antropocentryzmowi doznać ciosu chyba jeszcze większego niż po
ogłoszeniu teorii ewolucji, tym razem zadanego przez cybernetykę. Ciężko im było przeżyć
138

zestawienie człowieka ze zwierzętami, ale zestawienie człowieka z maszynami przekraczało
ich granice wytrzymałości, toteż na cybernetykę posypał się grad potępień, a nawet w
niektórych krajach zakazano jej uprawiania. Trwało to co prawda tylko kilka lat, ale też
sytuacja była inna niż za czasów Darwina. O słuszności teorii ewolucji można było tylko
przekonywać, powołując się na dowody z przeszłości zbyt odległej, żeby można je było
dokładnie

sprawdzić

—

natomiast

cybernetyczne

maszyny,

rozwiązujące

zadania

matematyczne i logiczne, tłumaczące z jednego języka na inny, komponujące melodie i teksty
poetyckie, grające w szachy itp., można było zobaczyć na własne oczy. Poza tym teoria
ewolucji to jedynie sprawa satysfakcji ze zrozumienia przemian organizmów w skali
milionów lat, natomiast maszyny cybernetyczne to technika, przemysł, automatyka, z
korzyściami wymiernymi i osiągalnymi zaraz, a nie za milion lat, jeszcze zaś nie było takiego
kraju, który by zrezygnował z takich korzyści dla pięknych oczu antropocentrystów.
Po odpływie fali antycybernetycznej sprzeciwy doktrynerów straciły na sile. Nauka
stała się zbyt potężną rzeką, ażeby można było zawrócić jej bieg, a poza tym jest coraz
trudniejsza do zrozumienia dla postronnych, atakować jej twierdzeń nie da się już za pomocą
zwykłych inteligenckich zasobów pojęciowych.
Na początku rozdziału wspomniałem o trojakiego rodzaju trudnościach. Trzeci rodzaj
stanowiły trudności związane z samym problemem.
Mówiąc o stosunku doktrynerów do naukowców zaznaczyłem, że było wiele doktryn,
ale to nie znaczy, że nauka była czymś jednolitym. Nie mogła być, bo przecież miała
strukturę monodyscyplinarną.
Spośród wielu dyscyplin zajmujących się ludzkimi sprawami dwie zajmują się
bezpośrednio zachowaniem człowieka: fizjologia (neurofizjologia) i psychologia.
Fizjologia podchodzi do tego zagadnienia od strony energomaterialnej, badając
elementy ludzkiego organizmu, a w szczególności systemu nerwowego, zwłaszcza mózgu.
Fizjologowie posunęli się daleko w rozeznaniu budowy nerwów, ich lokalizacji i
funkcjonowania.
Natomiast psychologia podchodzi od strony informacyjnej. Badając objawy ludzkiego
zachowania psychologowie wysnuli wiele wniosków na temat ludzkiej pamięci, uczuć,
motywów postępowania itp.
Działalność fizjologów i psychologów nasuwa porównanie z dwiema drużynami
robotników kopiącymi tunel, każda ze swojego krańca, w nadziei, że kiedyś się spotkają i
139

tunel będzie gotowy do przejazdów z krańca w kraniec. Wydawało się, że do takiego
spotkania dojdzie niebawem, jeszcze parę ruchów łopaty z jednej i drugiej strony, a tunel
zostanie przebity. Nadzieje te jednak nie tylko się nie spełniły, ale nawet można mieć
wątpliwości, czy się kiedykolwiek spełnią na podstawie osiągnięć tych dwóch dyscyplin. Jak
dotychczas istnieje między nimi nieprzebyta luka.
Lukę tę stanowi sprawa przemiany procesów energomaterialnych w informacyjne.
Fizjologowie potrafią już dość dokładnie mierzyć potencjały elektryczne w różnych
miejscach mózgu (nawiasem mówiąc są to potencjały rzędu tysięcznych części wolta —
okoliczność pomagająca zrozumieć, dlaczego procesom psychicznym przypisywano
„niematerialność” w czasach, gdy absolutnie nic nie wiedziano o zjawiskach elektrycznych w
mózgu, a gdyby nawet wiedziano, to nie było najmniejszych możliwości mierzenia ich z taką
dokładnością), badać je w rozmaitych stanach organizmu, określać związki między funkcjami
poszczególnych części mózgu, ale nie widać, w jaki sposób mogliby dojść do wyjaśnienia,
wskutek czego ludzie dążą do zdobycia np. władzy lub majątku.
Psychologowie zebrali obszerne dane, jak ludzie postępują, a zwłaszcza co o swoim
postępowaniu mówią, i na tej podstawie wyodrębnili pewne typy zachowań, ale nie widać, w
jaki sposób mogliby dojść do odpowiedzi na postawione powyżej pytanie, tj. do wyjaśnienia,
wskutek czego pewni ludzie dążą do zdobycia władzy lub majątku. Odpowiedzią na takie
pytanie nie jest przecież samo stwierdzeniu takich dążeń.
Krótko mówiąc, tym niedosiężnym „środkiem”, nie zbadaną luką, jest źródło
motywacji. Fizjologowie są blisko źródła, ale nie motywacji. Psychologowie są blisko
motywacji, ale nie u źródła. Źródłem są procesy energomaterialne w organizmie, motywacją
zaś procesy informacyjne, ale jakie jest przejście od jednych do drugich?
Wydaje się, że w tym zakresie fizjologia zdołała osiągnąć więcej niż psychologia, i
nietrudno zrozumieć dlaczego.
Fizjologowie mając do czynienia z energomaterialnymi elementami, a więc z
uchwytnymi konkretami, mogą je badać z zachowaniem wszelkich rygorów ścisłości
wymaganych w naukach przyrodniczych. Wyniki osiągnięte przez jednych fizjologów mogą
być sprawdzane przez innych. Dowolności indywidualnych interpretacji są niemal
wykluczone — od badacza żąda się dowodów, a nie mniemań. Wszystko to sprawia, że
fizjologia jest dyscypliną o dużej jednolitości, umożliwiającej sensowne zadawanie pytań w
rodzaju: „a co o tym mówią fizjologowie?” Jest godne uwagi, że najtrwalszy wkład do
wiedzy o człowieku i jego psychice pochodzi od fizjologów, jak np. Hipokrates i Galenus
140

(temperamenty), Pawłow (odruchy warunkowe), Freud (podświadomość), Kretschmer
(konstytucyjne typy ludzkie i odpowiadające im typy zachowań).
W przeciwieństwie do tego psychologia jest dyscypliną składającą się głównie z
domniemań, a ponieważ domniemania jednych niekoniecznie są podzielane przez innych,
więc powstawały rozmaite „szkoły”, przypominające „szkoły” filozoficzne i często będące
pod ich wpływem. Niemal z reguły były one ze sobą skłócone, jedna drugiej zarzucała
„błędność”, czego jednym z przejawów była skłonność do przybierania nazwy „psychologia”
(np. psychologia behawiorystyczna, psychologia postaci itp.), pomimo że w istocie nie były to

żadne „psychologie”, lecz tylko wyodrębnione punkty widzenia lub metody, a jedynym
sensownym sposobem ich traktowania jest ocena, do rozwiązywania jakich zagadnień które
się bardziej nadają. Pytania: „co o tym sądzą psychologowie?”, nie można by postawić bez
dodania którzy, a w razie kwestionowania jakiś twierdzeń psychologii słyszy się w
odpowiedzi, że to „nie ta” psychologia, tylko jakaś „przestarzała”, w każdym razie nie taka,
jaką uprawia psycholog, z którym się rozmawia.
Ten stan rzeczy znajduje potwierdzenie nawet w fakcie, że Freud stworzył „szkołę”,
co zdawałoby się świadczyć, że i w fizjologii zdarzały się „szkoły”, ale nie świadczy, gdyż
odrębność Freuda wynikała stąd, że, chociaż był lekarzem, najbardziej „psychologizował”, tj.
snuł domniemania (i za to był atakowany), czyli popełniał grzechy charakterystyczne dla
psychologów, a nie dla fizjologów.
Trzeba jednak przyznać, że problematyka psychologiczna jest trudniejsza od
fizjologicznej. Elementy organizmu są tak bardzo podobne u wszystkich ludzi, że zbadawszy
neurony czy synapsy fizjolog nie musi się martwić, że wyniki jego badań być może odnoszą
się do Kowalskiego, ale nie odnoszą się do Piotrowskiego, mają one znaczenie uniwersalne.
Natomiast objawy informacyjne ludzkiego zachowania są tak indywidualne, tj. zależą od tak
wielu czynników, że gdy psycholog zbada np. motywację Kowalskiego, to wyniki tych badań
mogą nie mieć żadnego zastosowania do Piotrowskiego.
Aby twierdzenia psychologii mogły mieć walor ogólniejszy, trzeba by dotrzeć do tych
czynników i zbadać, który jaką rolę odgrywa. Dlatego za jedno z najnowszych osiągnięć
metodologicznych psychologii uchodzi analiza czynnikowa, za której pomocą szuka się
związków statystycznych między rozmaitymi czynnikami ludzkiego postępowania.
Jakkolwiek wykryto na tej drodze związki występujące nieco częściej od innych
(czego „na oko”, bez analizy czynnikowej, nie dałoby się wykryć), to jednak są to jedynie

141

związki między objawami, nie wyjaśniające przyczyn, a poza tym nawet najczęściej
stwierdzane związki niekoniecznie są istotne.
Objaśnię to w sposób nieco anegdotyczny. Przypuśćmy, że jakiś urzędnik postanowił
zbadać, od czego zależy jakość dźwięku radioodbiorników, i w tym celu poklasyfikował je w
dużym magazynie według rozmiarów, kształtów i barwy obudowy, a w wyniku stwierdził, że
najlepsze odbiorniki są przeważnie czarne. Rzecz jasna, byłby to związek zupełnie nieistotny.
Do znalezienia związków istotnych potrzeba tu nie analizy czynnikowej, lecz radiotechnika
jako specjalisty znającego zasady funkcjonowania radioodbiorników i dzięki temu
wiedzącego, na co popatrzeć.
Ostatnio do problematyki poznania zachowania człowieka została przyzwana
cybernetyka. Nie mówię, że się włączyła, lecz została przyzwana, gdyż zarówno fizjologowie,
jak i psychologowie traktują cybernetykę od strony narzędziowej, tj. spodziewają się, że
cybernetyka przyczyni się do udoskonalenia ich własnych metod.
W fizjologii, a nawet ogólniej, w biologii, nastąpiło to w znacznym zakresie i nawet
znalazło wyraz w powstaniu takich dyscyplin, jak biocybernetyka, bionika itp. Rola
cybernetyki polega tam na dobieraniu modeli cybernetycznych i matematyzacji (za pomocą
wzorów adaptowanych do tych modeli) wyodrębnionych funkcji elementów organizmu. W tej
roli cybernetyka nie wnosi odkrywczych informacji, lecz tylko zapewnia większą
przejrzystość dotychczasowej wiedzy i umożliwia stosowanie obliczeń.
W

psychologii cybernetyka znajduje niewielki oddźwięk. Tylko niektórzy

psychologowie odwołują się do cybernetyki, ale robią to deklaratywnie, to się tylko nazywa
„ujęciem

cybernetycznym”,

cybernetycznych,

jak

„cybernetyzowanych”

np.

polega

zaś

system,

sprzężenie

publikacjach

są

na

wtrącaniu
zwrotne

mieszanką

kilku

ogólnych

terminów

itp.

Zdania

w

terminów

takich

psychologicznych

i

cybernetycznych.
Nie jest to bynajmniej wynikiem jakiegoś niedbalstwa tych autorów, lecz
konsekwencją faktu, że terminy psychologiczne są przeważnie niezdefiniowanymi wyrazami
zaczerpniętymi z języka potocznego (np. pamięć, myślenie, świadomość, uwaga itp.), i
dopiero po wprowadzeniu ich do psychologii usiłuje się nadać im jakieś definicje, zresztą
zwykle wśród nie kończących się sporów między psychologami o odmiennych upodobaniach.
Na skutek takiego naruszania rygoru nauk ścisłych, żeby terminy wprowadzać na podstawie
konwencji terminologicznych odnoszących się do określonej rzeczywistości, a nie na odwrót,
cierpi właściwie cała psychologia.
142

W tym stanie rzeczy wprowadzanie niektórych terminów cybernetycznych pogarsza
tylko sprawę, prowadzi bowiem do naruszenia jeszcze jednego rygoru, a mianowicie żeby w
wypowiedziach cybernetycznych wszystkie terminy, bez wyjątku, były cybernetyczne, tzn.
dawały się stosować do dowolnych systemów bez względu na tworzywo (np. zarówno do
organizmów, jak i do maszyn). Nietrudno zauważyć, że terminy psychologiczne, z
nielicznymi wyjątkami, nie spełniają tego wymagania. Nic więc dziwnego, że psychologowie,
nawet mający najlepsze chęci do korzystania z cybernetyki, nie mogą się obyć bez wielu
terminów psychologicznych. Niemożności tej nie można objaśniać specyficznością
psychologii, rzekomo nie znajdującej odpowiedników w terminologii cybernetycznej.
Chociaż bowiem psychologia jest specyficzna, to jednak cybernetyka jako nauka
interdyscyplinarna jest niespecyficzna, dzięki czemu każda monodyscyplina może znaleźć w
cybernetyce wszystko potrzebne na dostatecznym poziomie ogólności. To tak samo jak gdyby
ktoś powoływał się na specyficzność psychologii jako argument przeciw korzystaniu z
wzorów matematycznych. Trudność tkwi nie w specyficzności psychologii, lecz w
nieokreśloności definicyjnej jej terminów. Tymczasem na granicy Cyberlandii stoją strażnicy
sprawdzający w paszporcie każdego terminu, czy jest w nim wpisana porządna definicja.
Do tematyki tej książki są to sprawy marginesowe. Nawet gdyby psychologowie
posługiwali się narzędziami cybernetycznymi z wszelkimi rygorami, nie załatwiłoby to
sprawy owej luki między fizjologią a psychologią, nie dałoby odpowiedzi na pytanie, co jest
„w środku”.
W miarę analizowania tej sprawy stawało się dla mnie coraz bardziej oczywiste, że na
to pytanie nie otrzyma się odpowiedzi ani od fizjologów, ani od psychologów, chociażby
zbrojnych w cybernetykę, lecz od samej cybernetyki. Skoro bowiem problem dotyczy
przejścia od procesów energomaterialnych do procesów informacyjnych, to jest to problem
sterowania z uwzględnieniem roli energii i informacji, a więc problem czysto cybernetyczny.
W ten sposób problem znalazł się na moim własnym warsztacie. Zabierając się do
niego wyeliminowałem przede wszystkim wszelkie imitowanie organizmu za pomocą modeli
cybernetycznych, ponieważ postępowanie takie jest narażone na liczne zarzuty, jak to się
zresztą okazało przy rozmaitych próbach podobnego rodzaju.
Z konieczności modele muszą być uproszczone, co je ogranicza do spraw uważanych
za istotne, a wtedy powstają spory na temat, co jest istotne, a co nie.
Przede wszystkim jednak, aby o organizmie wnosić z jego modelu, musi między nimi
istnieć analogia. Chcąc się na nią powoływać, trzeba jej najpierw dowieść, a do tego celu
143

konieczna jest znajomość struktury organizmu w zakresie, w którym chce się ją dopiero
poznać na podstawie modelu. To jest błędne koło — pies gryzący własny ogon.
Metoda analogii bywa wprawdzie z powodzeniem stosowana, ale tylko w
przypadkach uzasadnionych ciągłością zależności, co na podstawie ich znajomości w
pewnym zakresie pozwala je określać przez ekstrapolację w innym zakresie. Tymczasem
poszukiwanie źródła motywacji nie ma z takim postępowaniem nic wspólnego.
W najlepszym razie rozwiązania oparte na modelach cybernetycznych miałyby w
mniejszym czy większym stopniu postać propozycji, byłyby więc podatne na zarzuty
podważające, stając się przedmiotem nierozstrzygalnych przekomarzań, konfrontacji
poglądów, w której każda strona pozostaje przy swoim. Krótko mówiąc, zmierzałem do
znalezienia rozwiązania niepodważalnego.
Co więcej, nawet niepodważalne rozwiązanie uznałbym za nie wystarczające, gdyby
dotyczyło tylko człowieka w ogólności, jako gatunku organizmów. Moim zamierzeniem było
rozszyfrowanie źródła motywacji z dokładnością pozwalającą rozróżniać poszczególnych
ludzi między sobą i wyjaśniać, dlaczego mają różne charaktery.
W końcu rozwiązanie okazało się prostsze, niż się spodziewałem, ale o tym będzie
mowa dalej.
W jaki sposób je znalazłem?
Grupa naukowców uprawiających formologię, tj. dyscyplinę zajmującą się
empirycznym badaniem kształtów, wyodrębniła grupę przedmiotów o kształtach, które
nazwali „okrągłymi”, jak np. kształt przekroju pnia drzewnego, grzyba, jaja, koła
wagonowego itp. Ku swemu niezadowoleniu stwierdzili przy tym, że przyjęte przez nich
określenie jest nie dość precyzyjne, bo oto brzegi przekroju pnia drzewnego są zygzakowate z
powodu nierówności kory, a znów okrągłość jajka jest inna wzdłuż niż w poprzek itp.
Najbardziej zainteresowały ich koła wagonowe, jako odznaczające się powierzchnią najmniej
chropowatą w stosunku do swoich rozmiarów, w związku z czym postanowili zbadać, czy nie
udałoby się znaleźć jakieś przybliżonej zasady określającej kształt kół wagonowych i im
podobnych.
Kiedy ktoś wyraził zdziwienie, dlaczego nie zajrzeli do jakiegokolwiek podręcznika
geometrii, z którego mogliby się dowiedzieć o figurze geometrycznej zwanej kołem,
formologowie zabrali się do lektury, ale byli rozczarowani. Nie zwlekając wybrali się do
matematyków, aby im wyrazić swoje oburzenie: „Przecież to co wypisujecie, to czysta fikcja,

144

koło geometryczne w rzeczywistości nie istnieje!” „Może i nie istnieje, nie wiemy —
odpowiedzieli matematycy — ale my się tym nie interesujemy.”
Następnie formologowie udali się do fabryki wagonów, aby porozmawiać z
technologami: „Jak dochodzicie do takiego kształtu kół wagonowych, jaki one mają?” „To
proste — wyjaśnili technologowie — rysuje się koło w sposób znany z geometrii i według
tego wykonuje się koła wagonowe.” Na to formologowie: „Przecież koła wagonowe nie mają
kształtu

koła

geometrycznego,

widzieliśmy

pod

mikroskopem.”

Technologowie

zniecierpliwieli się: „Ale powinny mieć!”
Oczywiście żadni formologowie nie istnieli, wymyśliłem ich w celu uwydatnienia
samej idei.
Idea ta brzmi: Zasady sterowania się ludzkiego organizmu są takie, jakie być powinny.
Znaczy to, że jeżeli określi się teoretycznie, jakie być muszą te zasady, to tym samym
będzie wiadomo, jakie one są. Będzie to wiadomo pomimo niedostępności źródła motywacji
do badań i dobierania jakiś modeli i trapienia się wątpliwościami, czy uda się je dobrać
choćby w przybliżeniu trafnie.
Jak widać, jest to odwrócenie sprawy. Wszystkie dotychczasowe spory na temat
rozmaitych teorii toczyły się wokół postulatu, żeby teoria pasowała do „rzeczywistości”
(ściślej, do empirii). Zamiast tego jest postulat, żeby „rzeczywistość” pasowała do teorii.
Podobnie jak w opowieści o „formologach”: matematycy nie szukali takiej koncepcji koła,
która by pasowała do kształtu kół wagonowych, lecz przeciwnie, to technologowie szukają
takiej obróbki kół wagonowych, żeby ich kształt pasował do koła geometrycznego. Fakt, że
im się to niezupełnie dokładnie udaje, nie dyskwalifikuje celowości takiego postępowania. To
samo można powiedzieć, jeżeli mechanizm funkcjonowania człowieka niezupełnie dokładnie
pasuje do klarowności zasad, według jakich funkcjonowanie to powinno się odbywać.
Spodziewam się tu protestów, że człowiek to nie koło wagonowe, które ma kształt
bardzo zbliżony do kołowego, ponieważ do tego dążą konstruktorzy, człowieka się nie
konstruuje, człowiek już jest.
Właśnie to, że człowiek jest, świadczy, że jest zbudowany według zasad potrzebnych
do jego przetrwania w otoczeniu. Gdyby było inaczej, ludzkość już by wyginęła, a raczej
nigdy by nie powstała.
Z kolei nasuwa się pytanie, jakie są te zasady. Oczywiście takie, według jakich
musiałby być zbudowany system, żeby jego działania przeciwstawiały się zagrożeniom jego
trwania w otoczeniu.
145

Znaczy to jednak, że przy formułowaniu takich zasad staje się obojętne, czy chodzi o
człowieka (lub inne organizmy), czy o maszynę. Chodzi ogólnie o system funkcjonujący
autonomicznie dzięki tym zasadom. Wykrycie ich nie jest więc monodyscyplinarnym
problemem fizjologii, psychologii lub techniki, lecz problemem interdyscyplinarnym,
cybernetycznym.

146

9. CZŁOWIEK JAKO SYSTEM AUTONOMICZNY
Zapomnijmy na razie o człowieku, a zbudujmy najpierw system autonomiczny.4 To znaczy
wystarczy, gdy określimy, jak powinien być zbudowany.
Ma to być system zdolny do możliwie długiego trwania w otoczeniu, co w
terminologii cybernetycznej może być zdefiniowane następująco
S y s t e m a u t o n o m i c z n y jest to system mający:
— zdolność sterowania oraz
— zdolność przeciwdziałania utracie zdolności sterowania.
Wobec tego system autonomiczny musi zawierać, jako podsystemy, odpowiednie
organy, a przede wszystkim:
— e f e k t o r y , czyli organy do oddziaływania na otoczenie.
Do efektorów powinny dopływać informacje określające, które z możliwych
oddziaływań mają nastąpić, do tego zaś potrzebny jest tor informacyjny zawierający:
— r e c e p t o r y , czyli organy do pobierania informacji z otoczenia, oraz
— k o r e l a t o r , czyli organ do przetwarzania i przechowywania informacji.
Do efektorów powinna również dopływać energia umożliwiająca wykonywanie pracy
niezbędnej w oddziaływaniach, do tego zaś potrzebny jest tor energetyczny zawierający:
— a l i m e n t a t o r y , czyli organy do pobierania energii z otoczenia, oraz
— a k u m u l a t o r , czyli organ do przetwarzania i przechowywania energii.
I wreszcie system autonomiczny musi zawierać:
— h o m e o s t a t , czyli organ do przeciwdziałania przepływom informacji i energii
zmniejszających możność oddziaływania systemu na otoczenie.
Schemat systemu autonomicznego jest przedstawiony na rys 9.1.
Receptory, alimentatory i efektory są organami zapewniającymi styczność systemu
autonomicznego z otoczeniem, przy czym receptory i alimentatory są wejściami systemu,
efektory zaś jego wyjściami. Granica między systemem autonomicznym a otoczeniem jest
zaznaczona symbolicznie linią kreskową na rys 9.1.

4

Termin „system autonomiczny” jest równoznaczny z wprowadzonym przeze mnie dawniej terminem

„układ samodzielny”, stosowanym w mojej książce Cybernetyczna teoria układów samodzielnych, Warszawa
1966.

147

Korelator,

akumulator

i

homeostat

są

wewnętrznymi

organami

systemu

autonomicznego.
Zdobywanie informacji w otoczeniu polega na wykrywaniu różnic pomiędzy
oddziaływaniami elementów otoczenia na receptory. Do wykrycia określonego oddziaływania
jest potrzebny receptor wrażliwy na taki właśnie rodzaj oddziaływania, a nie wrażliwy na inne
rodzaje oddziaływań. Im więcej jest receptorów, z których każdy jest wrażliwy na inny rodzaj
bodźców, tym więcej informacji system autonomiczny może zdobywać, a więc tym
skuteczniej się sterować.

Rys. 9.1 System autonomiczny

Wśród receptorów można by rozróżniać receptory zewnętrzne (eksteroceptory),
służące do pobierania informacji o stanie otoczenia, oraz receptory wewnętrzne
(interoceptory), służące do pobierania informacji o stanie samego systemu. Rozróżnienie to
nie wniosłoby do rozważań nic istotnego, toteż zostało w schemacie pominięte.
Do określonego oddziaływania na otoczenie jest potrzebny efektor przydatny do
takiego właśnie rodzaju oddziaływania. Im więcej jest efektorów, z których każdy jest
przydatny do innego rodzaju oddziaływania, tym więcej możliwości oddziaływania na
otoczenie ma system autonomiczny, a więc tym skuteczniej może się sterować.
Gromadzenie informacji w korelatorze i gromadzenie energii w akumulatorze
umożliwia wykorzystywanie ich niezależnie od czasu pobierania.
O ile zadania wszystkich organów występujących w torze informacyjnym i torze
energetycznym są dość oczywiste, to rola homeostatu wymaga bliższych objaśnień.
148

Sterowanie się systemu autonomicznego w otoczeniu opiera się na sprzężeniu
zwrotnym, czego wynikiem jest występowanie zmian nie tylko w otoczeniu, lecz także w
samym systemie. Zmiany w systemie autonomicznym nie powinny być ani tak małe, ani tak
duże, żeby utracił on zdolność sterowania. Niebezpieczeństwo utraty zdolności sterowania
jest najmniejsze, gdy stan systemu autonomicznego jest najbardziej odległy od obu tych
granic. Stan taki jest określany jako r ó w n o w a g a f u n k c j o n a l n a .
Zadaniem homeostatu jest właśnie utrzymywanie systemu autonomicznego w
równowadze funkcjonalnej.
Utrzymywanie równowagi funkcjonalnej jest równoznaczne z usuwaniem jej
zakłóceń.
Na powstawanie i usuwanie zakłóceń równowagi funkcjonalnej składają się
następujące procesy:
Im większa zmiana nastąpi w otoczeniu, tym większe będzie jego oddziaływanie na
system autonomiczny, czyli, za pośrednictwem receptorów i alimentatorów, tym większe
będzie oddziaływanie na wejściu korelatora i akumulatora oraz na ich wyjściu, a więc
również na wejściu homeostatu. A zatem zakłóceniem równowagi funkcjonalnej jest
pośrednio oddziaływanie otoczenia na system autonomiczny, bezpośrednio zaś oddziaływanie
korelatora i akumulatora na homeostat. Homeostat, jako organ wewnętrzny, nie ma styczności
z otoczeniem, toteż zakłóceniem jest dla niego to, co się dzieje w korelatorze i akumulatorze,
i wobec tego może on usuwać zakłócenie tylko przez oddziaływanie na korelator i
akumulator. Jeżeli więc oddziaływanie korelatora i akumulatora na homeostat wzrasta, to
oddziaływanie homeostatu na korelator i akumulator musi maleć (i na odwrót). Wskutek tego
oddziaływanie korelatora i akumulatora na homeostat również maleje, i w ten sposób
równowaga funkcjonalna zostaje przywrócona.
Tak więc korelator i akumulator mają reaktywność dodatnią, homeostat zaś
reaktywność ujemną (rozdział 5), wobec czego sprzężenie między homeostatem a
korelatorem jest ujemne.
Sprzężenie to nie może jednak być zbieżne, gdyż wtedy ustałoby sterowanie, ani
rozbieżne, gdyż doprowadziłoby do utraty zdolności sterowania i zniszczenie systemu. A
zatem może to być tylko sprzężenie ujemne ustalone, praktycznie zaś zbliżone do ustalonego.
Ponieważ wiele różnych procesów może się odbywać jednocześnie, więc homeostat
musi być organem złożonym z wielu obwodów sprzężeń powiązanych ze sobą, dzięki czemu

149

powstawaniu sprzężeń rozbieżnych w jednych obwodach przeciwdziałają sprzężenia zbieżne
w innych, i na odwrót.
Tak więc, oscylując między niedomiarami a nadmiarami, homeostat funkcjonuje jako
stabilizator procesów odbywających się w systemie autonomicznym.
Istotne w działaniu homeostatu jest to, że wprowadza ono do zachowania się systemu
autonomicznego rozróżnienie między tym, co zakłóca równowagę funkcjonalną systemu
autonomicznego, a tym, co ją przywraca, czyli — mówiąc językiem potocznym — między
pożądanym a niepożądanym, między użytecznym a szkodliwym, między „dobrym” a „złym”
itp.
Funkcjonowanie homeostatu przyczynia się do najskuteczniejszego sterowania się
systemu, a więc i do możliwie najdłuższej egzystencji systemu autonomicznego.
Można powiedzieć, że dzięki funkcjonowaniu homeostatu system autonomiczny
steruje się we własnym interesie.
W rezultacie więc oprócz definicji systemu autonomicznego podanej w konwencji
terminologicznej na początku tego rozdziału można by wymienić rozmaite definicje
pochodne, np. że system autonomiczny to:
— system zdolny do utrzymywania się w równowadze funkcjonalnej,
— system dążący do utrzymywania swojej egzystencji,
— system funkcjonujący we własnym interesie, itp.
To, że podsystemów (organów), z których składa się system autonomiczny, powinno
być sześć rodzajów, i to takich, jakie zostały powyżej wymienione, oraz że powinny być
powiązane ze sobą właśnie tak, jak przedstawiono na schemacie, wynika z definicji systemu
autonomicznego i z przesłanek logicznych, a nie z obserwacji rzeczywistości. (Dla uniknięcia
nieporozumień podkreślam, że ta definicja systemu autonomicznego nie obejmuje prokreacji,
tj. wytwarzania przez systemy autonomiczne innych systemów autonomicznych, „rodzenia”
jednych systemów przez inne.)
Jest to więc nic innego jak zdanie warunkowe, że jeżeli jakiś system ma taką strukturę,
jak powyżej opisana, to spełnia on wymagania definicji i wobec tego może być uważany za
system autonomiczny. Nie przesądza to więc sprawy, czy takie systemy w rzeczywistości
istnieją ani też czy za pomocą środków obecnie rozporządzalnych można by takie systemy
tworzyć.
Teraz

jednak przychodzi kolej na pytanie: czy człowiek jest systemem

autonomicznym?
150

Odpowiedź na takie pytanie jest zobowiązująca — jeżeli miałaby ona brzmieć „tak”,
to z wszelkimi konsekwencjami, tzn. równałaby się uznaniu wszelkich twierdzeń dotyczących
systemu autonomicznego za odnoszące się również do człowieka. Zgodnie z zasadą, że
twierdzenie ogólne odnosi się również do wszystkich przypadków szczególnych. (Ale nie na
odwrót — twierdzenie dotyczące przypadku szczególnego niekoniecznie jest słuszne
ogólnie.)
Dla ilustracji: każde twierdzenie dotyczące prostokąta odnosi się również do
kwadratu, jako szczególnego przypadku prostokąta, np. że przekątne są sobie równe.
Natomiast nie każde twierdzenie dotyczące kwadratu odnosi się do wszelkich prostokątów,
np. że przekątne są do siebie prostopadłe.
Jest to sprawa nader istotna, jak się to okaże przy wnioskowaniu o ludzkiej psychice,
motywacji i charakterze na podstawie twierdzeń dotyczących systemu autonomicznego.
Mając to na uwadze możemy przejść do rozważań nad człowiekiem.
Za uznaniem człowieka za system autonomiczny przemawiają wszelkie postacie
definicji takiego systemu, a mianowicie:
— człowiek ma zdolność sterowania się i zdolność przeciwdziałania utracie zdolności
sterowania,
— człowiek jest zdolny do utrzymywania się w równowadze funkcjonalnej pomimo
zmian zachodzących w otoczeniu,
— człowiek dąży do utrzymywania swojej egzystencji,
— człowiek funkcjonuje we własnym interesie.
W tym miejscu pragnę przestrzec czytelników przed uleganiem nawykom językowym
wywołującym skłonność do utożsamiania np. „własnego interesu” z egoizmem, żądaniem za
wszystko zapłaty itp. Używane przeze mnie określenia należy rozumieć tak, jak to zostało
objaśnione przy ich wprowadzaniu.
Nie należy także „porównywać” człowieka z systemem autonomicznym, gdyż było by
to również bezsensowne co np. porównywanie kwadratu z prostokątem, dziecka z
człowiekiem, szafy z meblem itp. Człowiek jest pojęciem węższym niż system autonomiczny,
i wobec tego może być jedynie mowa o przynależności (lub nieprzynależności) człowieka do
kategorii systemów autonomicznych.
Za przynależnością przemawia również okoliczność, że człowiek zawiera wszystkie
organy, jakie musi mieć system autonomiczny.

151

Wprawdzie czytelnik przywykły do oglądania budowy człowieka w atlasie
anatomicznym nie dopatrzy się jej podobieństwa do schematu z rys. 9.1, ale też nie jest to
schemat członów ludzkiego organizmu, lecz jego funkcji energetycznych i informacyjnych, i
z tego tylko punktu widzenia należy traktować organy zaznaczone na schemacie — nieistotne
jest, jak one wyglądają, lecz co robią. Poza tym „człon” i „organ” nie są pojęciami do siebie
przystającymi, możliwe jest bowiem, że jakiś organ jest zespołem członów albo że jakiś człon
spełnia funkcję różnych organów. Na przykład dla anatoma język to co innego niż wargi,
natomiast dla cybernetyka jedno i drugie to alimentatory, kiedy służą do pobierania energii
(pokarmu), ale efektory, kiedy służą do wydawania informacji (mówienia). Jak widać,
rozbieżności terminologiczne nie na tym polegają, że anatomowie i cybernetycy mówią o tym
samym różnymi nazwami, lecz na tym, że jedni mówią o czym innym niż drudzy.
Wszystkie funkcje systemu autonomicznego są spełniane w organizmie ludzkim:
oddziaływanie na otoczenie, pobieranie informacji i energii z otoczenia, przetwarzanie ich i
przechowywanie, utrzymywanie się w równowadze funkcjonalnej.
Jeszcze kilkadziesiąt lat temu niezupełnie jasna była sprawa utrzymywania się
organizmu w równowadze funkcjonalnej, ale od czasu gdy Cannon wprowadził pojęcie
homeostazy (w 1929 r.), stało się ono jednym z podstawowych pojęć fizjologii, skąd
następnie zostało przejęte i uogólnione przez cybernetykę (gdzie Ashby zbudował nawet
techniczny model homeostazy i nadał mu nazwę „homeostat”).
Jako przykład homeostazy organizmu można wskazać przeciwdziałanie przegrzaniu
się, np.

grożącemu

wskutek silnego

promieniowania słonecznego. W

procesach

energetycznych polega ono na współdziałaniu takich zjawisk, jak, np. wzmożone działanie
gruczołów potowych (parowanie wody wydobywającej się na powierzchnię skóry przyczynia
się do odprowadzania ciepła z organizmu), pojawienie się pigmentu w skórze (opalenizna
utrudnia wnikanie energii promienistej), pragnienie (spożywanie napojów wyrównuje ubytek
wody w organizmie i umożliwia dalsze pocenie się), brak apetytu (przeciwdziałanie spożyciu
produktów wysokokalorycznych). W procesach informacyjnych występuje współdziałanie
takich decyzji, jak np. żeby skryć się w cieniu, znaleźć się w przewiewnym miejscu,
ochłodzić się kąpielą, itp.
I wreszcie argumentem za przynależnością człowieka do kategorii systemów
autonomicznych może być rozwój techniki. Czytelnik zdziwi się zapewne, w jaki sposób o
naturze ludzkiej może świadczyć rozwój maszyn. A jednak — dziwne, ale prawdziwe.

152

Nawet najprostsze narzędzie, jak np. nóż, młotek czy choćby uschła gałąź
zastosowana jako kij do strącania owoców z drzewa, jest systemem, w którym występuje tor
informacyjny oraz tor energetyczny. Na przykład uchwyt noża jest receptorem, otrzymującym
od człowieka informacje wyznaczające kierunek cięcia, a zarazem alimentatorem
otrzymującym od człowieka energię potrzebną do cięcia. Ostrze noża jest efektorem
wykonującym cięcie, odpowiednio do otrzymywanych informacji i energii.
W bardziej skomplikowanych narzędziach tor informacyjny i tor energetyczny zostały
rozdzielone. Jako przykład można tu wymienić rower: receptorem jest w nim kierownica
otrzymująca od człowieka informacje wyznaczające kierunek jazdy, alimentatorem są pedały
otrzymujące od człowieka energię napędową, efektorem zaś są koła zapewniające
człowiekowi lokomocję odpowiednio do informacji doprowadzanych do kierownicy i energii
doprowadzanej do pedałów.
Dostarczanie informacji i energii do narzędzia wymaga od człowieka ponoszenia
pewnych trudów. Przykrzejszy z nich jest zwykle trud dostarczania energii. Aby się od niego
uwolnić, wprowadzono alimentatory pobierające energię z otoczenia, jak np. żagle, skrzydła
wiatraków, łopatki kół wodnych, itp. Wykorzystywanie sztucznych źródeł energii, jak np.
energia rozprężania się pary wodnej (kotły parowe), energia elektryczna (elektrownie),
wymagało dostosowania efektorów i w związku z tym przybrały one postać silników
(parowych, elektrycznych). W taki sposób powstała mechanizacja.
Alimentatory nie mogą jednak pobierać energii z otoczenia, wtedy kiedy jej w ich
zasięgu nie ma. Na przykład żagle i skrzydła wiatraka nie mogą pobierać energii, gdy wiatr
nie wieje, łopatki koła wodnego nie mogą pobierać energii, gdy wysechł strumień, na którym
koło to jest zainstalowane.
Chcąc takim trudnością zaradzić, wprowadzono akumulatory, aby gromadzić w nich
energię, gdy w otoczeniu znajduje się ona w nadmiarze, a pobierać z nich energię, gdy jej w
otoczeniu brakuje. Przy dostatecznie dużej pojemności akumulatora działanie efektorów jest
uniezależnione od fluktuacji energii w otoczeniu.
Na przykład zbiornik paliwa w samochodzie jest akumulatorem energii chemicznej,
umożliwiającym jazdę przez pewien czas bez pobierania paliwa z zewnątrz. Akumulatorem
energii mechanicznej jest np. napięta sprężyna, rozpędzone koło zamachowe, butla
sprężonego powietrza, sztuczne jezioro do zasilania elektrowni wodnej. Akumulatorami
energii elektrycznej są ogniwa elektrochemiczne (to, co się określa w technice jako
„akumulatory elektryczne”, jest jednym z rodzajów takich ogniw).
153

Nadal jednak człowiek musiał dostarczać informacji w procesach sterowania, np.
wyznaczając kierunek ruchu statku czy samochodu.
W związku z tym nasunęła się myśl, żeby zastąpić receptory takimi, które same
pobierałyby informacje z otoczenia, i w związku z tym pojawiły się czujniki (np. prędkości,
temperatury, ciśnienia itp.).
Aby uniezależnić sterowanie od czasu pobierania informacji, wprowadzono
korelatory, w postaci urządzeń rejestrujących (np. za pomocą kart perforowanych). Z czasem
zaczęto konstruować tak znakomite korelatory, jakimi pod względem obfitości informacji
oraz zdolności ich przechowywania i szybkiego przetwarzania są komputery.
Dość wcześnie wprowadzono też najprostsze homeostaty, w postaci regulatorów
zmniejszających zbyt duże oddziaływania, a zwiększających zbyt małe. W taki sposób
powstała automatyzacja.
W rezultacie człowiek uwolnił się od wszystkich zadań, z wyjątkiem nastawiania
regulatorów. Zadanie to jednak pozostało człowiekowi nie z powodu niemożności pozbycia
się również i jego, lecz dlatego, że w ten sposób człowiek może nadzorować, żeby urządzenia
techniczne działały w jego interesie. Na przykład regulator sam utrzymuje stałą temperaturę,
ale jest nastawiany przez człowieka na utrzymywanie takiej temperatury, jaka mu jako
użytkownikowi jest potrzebna.
Dzięki

takiemu

nadzorowi

nawet

najbardziej

zautomatyzowane

urządzenie

funkcjonuje w interesie człowieka jako jego użytkownika.
Z technicznego jednak punktu widzenia nic nie stoi na przeszkodzie, żeby działanie
regulatorów w automacie uzależnić nie od życzeń jego właściciela, lecz od bezpieczeństwa
samego automatu. Wtedy nie byłby to już automat, lecz maszyna autonomiczna („autonom”),
funkcjonująca we własnym interesie, a nie w interesie człowieka.
Ale co to wszystko ma wspólnego z poznaniem człowieka?
Ano to, że gdyby człowiek, przekazując swoje funkcje maszynie, uczynił z niej w
końcu system autonomiczny, któremu nie miałby on już więcej do przekazania, to znaczy to,

że sam człowiek jest także systemem autonomicznym! Na takiej zasadzie, że jeżeli pewien
obraz z Luwru podzielić na kwadraty i kopiować kwadrat po kwadracie na innym płótnie, a
po skopiowaniu ostatniego kwadratu wyszedł z tego portret Mona Lizy, to z tego wynika, że i
kopiowany obraz z Luwru jest portretem Mona Lizy.
Na tle tych rozważań widoczna staje się jałowość sporów na klasyczny już temat
„człowiek a maszyna”, na przykład, czy maszyna może myśleć, czy nie może. Były one
154

jałowe, ponieważ chciano je rozstrzygać bez uprzedniego wprowadzenia kryteriów
rozstrzygania. Bez takich kryteriów żadna argumentacja którejkolwiek strony niczego
udowodnić nie może.
Jako próbkę takiego impasu można wymienić komputery grające w szachy.
Psychologowie mówili, że nie jest to odpowiednik człowieka grającego w szachy, gdyż
komputer bezmyślnie wykonuje posunięcia wynikające z programu, jaki został do niego
wprowadzony, szachista zaś myśli nad wyborem posunięć. Na to technicy odpowiadali, że
szachista również jest zaprogramowany przez kogoś, kto go nauczył grać w szachy. Zdaniem
psychologów to nie to samo, bo szachista potrafi od razu odróżnić posunięcia wyraźnie złe i
nie traci czasu na dalsze zastanawianie się nad nimi, podczas gdy komputer nie odróżnia
posunięć złych od dobrych i przeprowadza operacje nad wszystkimi po kolei. Wówczas
technicy zmodyfikowali program w taki sposób, że i komputer pomijał posunięcia wyraźnie
złe. Dla psychologów był to tylko przykład sprawności myślowej człowieka jako autora
udoskonalonego programu.
Konstruktorzy komputerów uważają, że przez wypracowywanie coraz bardziej
wyrafinowanych programów czynią działanie komputera coraz podobniejszym do myślenia
człowieka. Psychologowie uważają, że działanie komputera jest bezmyślne, a w najlepszym
razie może być niejaką imitacją myślenia, bo myśleć może tylko człowiek. To co dla
techników jest porównaniem między człowiekiem a komputerem, dla psychologów jest
porównaniem między człowiekiem bez komputera a człowiekiem z komputerem.
Tak więc, bez względu na argumenty obu stron spór nie wyszedł poza stadium
początkowe, był dreptaniem w miejscu. I nie mogło być inaczej, wprawdzie bowiem w
każdym sporze występują niezgodności poglądów, jednakże aby spór był sensowny,
konieczna jest zgodność w ustaleniu, co jest przedmiotem sporu. W istocie spierano się tylko,
czy coś nazwać „myśleniem” czy nie, bez ustalenia zakresu owego „coś”.
Usunięcie nieporozumień jest niemożliwe bez odwołania się do cybernetyki jako
nauki ogólniejszej niż psychologia i technika, podobnie jak system jest pojęciem
ogólniejszym niż człowiek i maszyna. Dzięki temu wszystko, cokolwiek psychologowie lub
technicy zechcą rozpatrywać, znajdzie się na pewno w polu widzenia cybernetyki. Jeżeli więc
określony proces zostanie w cybernetyce nazwany „myśleniem” (systemu), to wtedy
przyjdzie kolej na stawianie sensownych pytań „czy człowiek myśli?” oraz „czy maszyna
myśli?”. Twierdzenia cybernetyczne są bowiem niezależne od poglądów psychologów i

155

techników, podobnie jak twierdzenia matematyczne są niezależne od poglądów księgowych i
innych użytkowników matematyki.
Postępowanie według takich właśnie zasad ujawniło, że człowiek jest systemem
autonomicznym, a maszyna może być zbudowana jako system autonomiczny. Jest to jednak
coś zupełnie innego niż przekomarzania się, czy komputer funkcjonuje „podobnie” jak
człowiek, czy może być uważany za jego „model” itp.
Mówiąc lapidarnie, inna jest słuszność twierdzenia, że zarówno stół, jak i szafa są
meblami, niż twierdzenia, że stół i szafa są do siebie podobne albo że jedno jest modelem
drugiego.
System autonomiczny nie jest modelem człowieka ani modelem maszyny. Natomiast
człowiek jest, a maszyna może być szczególnym przypadkiem systemu autonomicznego.

156

10. PSYCHIKA
Schemat rys. 9.1 uwydatnia dwa symetryczne obszary oddziaływań w systemie
autonomicznym:
— obszar informacyjny, obejmujący tor informacyjny receptory—korelator—efektory
i sprzężenie korelatora z homeostatem (górna połówka schematu).
— obszar energetyczny, obejmujący tor energetyczny alimentatory—akumulator—
efektory i sprzężenie akumulatora z homeostatem (dolna połówka schematu).
Przedmiotem rozważań w tym rozdziale jest p s y c h i k a , czyli ogół procesów w
obszarze informacyjnym systemu autonomicznego.
Termin „psychika”, podobnie jak wszystkie inne w tej książce, jest tu używany na
podstawie konwencji terminologicznej.
Obszar informacyjny systemu autonomicznego jest wyodrębniony na rys. 10.1.

Rys.10.1 Obszar informacyjny systemu autonomicznego

Wszelkie procesy w korelatorze wymagają przepływu energii. Jest to energia
sterownicza, która dla zaznaczenia, że chodzi o k o r e l a c j ę , tj. o procesy zachodzące
wyłącznie w samym korelatorze, będzie dalej określana jako e n e r g i a k o r e l a c y j n a .
Zgodnie z tym będą używane następujące terminy:
 m o c k o r e l a c y j n a (K), czyli stosunek energii korelacyjnej do czasu,
 p r z e w o d n o ś ć k o r e l a c y j n a (G), czyli przewodność drogi przepływu
mocy korelacyjnej.
157

Z uwagi na to, że korelator ma dwa wejścia i dwa wyjścia (ściślej mówiąc, dwie grupy
wejść i dwie grupy wyjść) oraz że jego funkcjonowanie jako przetwornika oddziaływań jest
równoznaczne z procesem, w którym potencjały wejściowe powodują przepływ energii,
wskutek czego powstają potencjały wyjściowe, trzeba rozróżniać następujące cztery
potencjały:
 p o t e n c j a ł r e c e p t o r o w y (Vr), wprowadzany przez receptor do korelatora,
 p o t e n c j a ł e f e k t o r o w y (Ve), wprowadzany przez korelator do efektora,
 potencjał

perturbacyjny

(Vp), wprowadzany przez korelator do

homeostatu,
 potencjał

h o m e o s t a t y c z n y (Vh), wprowadzany przez homeostat do

korelatora.
Bez względu na to, jak skomplikowane pod względem szczegółów bywają twory
naturalne lub sztuczne, muszą one spełniać ogólne zasady fizyczne. Na przykład prąd
elektryczny płynie zawsze od wyższego potencjału do niższego zarówno w wielkiej
elektrowni lub centrali telefonicznej, jak w bezkształtnej bryle ziemi, elektrolicie lub
zjonizowanym gazie. Ciecze płyną od wyższego poziomu do niższego, gazy płyną od
wyższego ciśnienia do niższego, ciepło płynie od wyższej temperatury do niższej, itp., bez
względu na to, gdzie się to odbywa. Poza tym, gdy ciecz płynie jakąś rurą, to nie płynie ona
inną rurą, a gdy gdzieś ma jej płynąć więcej, to gdzie indziej musi jej płynąć mniej, bo nie ma
cudów. To samo można powiedzieć o wszelkich substancjach i wszelkich rodzajach energii
— zgodnie z prawem zachowania masy i prawem zachowania energii.
Dlatego też będzie poniżej mowa o przemianach substancji i przepływach energii w
ogólności, natomiast nie będzie mowy o szczególnych rodzajach substancji ani szczególnych
rodzajach energii. Chodzi o zasady, a nie o szczegóły, zasady bowiem odnoszą się do
wszystkiego, szczegóły zaś tylko to poszczególnych przypadków.
Zasady działania nawet tak skomplikowanego korelatora, jakim jest mózg, zwłaszcza
ludzki, muszą być takie same, jakie byłyby w korelatorze w postaci bezkształtnej bryły
substancji, do której doprowadzano by potencjały w dowolnych punktach, uznanych za
wejścia, aby stwierdzić, jakie powstaną potencjały w innych punktach, uznanych za wyjścia.
Istotne jest tylko, żeby korelator, mały lub wielki, prosty lub skomplikowany, spełniał
zadania, jakie każdy z samej definicji powinien spełniać, a mianowicie:
 uzyskiwać informacje,
 przechowywać uzyskiwane informacje,
158

 przetwarzać uzyskiwane informacje,
 wykorzystywać przetwarzane informacje.
Celem poniższych rozważań jest określenie warunków, jakim każdy korelator musi
odpowiadać ze względu na wymienione zadania.
Za podstawę rozważań przyjmiemy, że korelator jest utworzony z jakiejś substancji,
która będzie określana jako ś r o d o w i s k o

k o r e l a c y j n e , oraz że środowisko to

składa się z jakichś elementów, które będą określane jako e l e m e n t y k o r e l a c y j n e .
Aby wyjaśnić najprościej, na czym musi polegać u z y s k i w a n i e i n f o r m a c j i
o otoczeniu, przypuśćmy, że gdy w otoczeniu nic się nie dzieje (stan bezbodźcowy So), wtedy
potencjał w środowisku korelacyjnym pozostaje nie zmieniony (potencjał odniesienia Vo),
natomiast gdy w otoczeniu nastąpi jakaś zmiana (bodziec S), powoduje ona (za
pośrednictwem receptora wrażliwego na taki bodziec), że w pewnym elemencie korelacyjnym
potencjał będzie zwiększony (potencjał receptorowy Vr).
Występuje tu więc tor sterowniczy, w którym stany otoczenia są oryginałami, a stany

środowiska korelacyjnego są obrazami, przy czym gdy w otoczeniu występuje transformacja
stanu bezbodźcowego So w bodziec S, wtedy w środowisku korelacyjnym występuje
transformacja potencjału odniesienia Vo w potencjał receptorowy Vr. Ponieważ są to
transformacje poprzeczne w rozpatrywanym torze, więc — zgodnie z definicją informacji
(rozdział 7) — są one informacjami, z których pierwsza jest zawarta w oryginałach, druga zaś
w obrazach. Związek takich informacji stanowi informowanie systemu autonomicznego o
otoczeniu.
Czytelnikowi mogą się tu nasunąć dwie wątpliwości: po pierwsze, dlaczego w
stosunku do otoczenia mówiłem o „jakiejś” zmianie (bodźcu), a w stosunku do środowiska
korelacyjnego konkretnie o zmianie potencjału, a po drugie, jeżeli dwa różne bodźce
występujące kolejno wywołają taki sam potencjał receptorowy, to w jaki sposób nastąpi w
korelatorze rozróżnienie, kiedy otrzymana informacja dotyczy jednego, a kiedy drugiego
bodźca.
Wyjaśnienie pierwszej wątpliwości jest takie, że każde zjawisko wymaga przepływu
energii, a do przepływu energii konieczna jest różnica potencjałów, i wobec tego wszelka
zmiana musi polegać na różnicy potencjałów, nie tylko w korelatorze, lecz i w otoczeniu.
Jednakże w otoczeniu mogą to być zmiany rozmaitych potencjałów, w zależności od rodzaju
zjawiska, np. zmiana ciśnienia jest czym innym niż zmiana temperatury, toteż napisałem
ogólnie o „jakiejś” zmianie. Natomiast w korelatorze może występować różnica potencjałów
159

tylko jednego rodzaju, w zależności od rodzaju zjawisk, na jakich opiera się działanie danego
korelatora, np. w korelatorze elektrycznym musi to być zawsze różnica potencjałów
elektrycznych, bez względu na rodzaj bodźców. Różnorodność zmian w otoczeniu musi być
sprowadzona do jednorodności zmian w korelatorze (za pośrednictwem receptorów). Na
przykład: rozkaz: „podnieś rękę” wydany ustnie jest bodźcem akustycznym, a wydany na
piśmie jest bodźcem optycznym, a przecież wykona go ta sama ręka i w wyniku takich
samych zjawisk, do których więc obie postacie rozkazu muszą być uprzednio sprowadzone.
Receptory muszą funkcjonować jak taksatorzy wyceniający towary, dzięki czemu księgowi
mogą rozróżniać i sumować ich wartość według jednolitej miary, tj. w pieniądzach.
Co się tyczy drugiej wątpliwości, to oprócz okoliczności, czy dwa potencjały
receptorowe, wywołane przez dwa różne bodźce, są jednakowe czy też jeden jest mniejszy
lub większy od drugiego, istotne jest w którym miejscu, tj. w którym elemencie korelacyjnym
powstał jeden potencjał, a w którym drugi, bo od tego przecież zależą kierunki rozpływu
mocy korelacyjnej, to zaś rozstrzyga, do których efektorów dopłynie największa moc
korelacyjna, powodując, że reakcje systemu autonomicznego będą takie, a nie inne.
Z kolei wymaga wyjaśnienia, na czym musi polegać p r z e c h o w y w a n i e
i n f o r m a c j i w korelatorze.
Na podstawie wzoru ogólnego [7.2] można napisać równanie transformacji potencjału
odniesienia Vo w potencjał receptorowy Vr

[10.1]

Vr = Vo +

Ko
Go

przy czym G0 jest początkową przewodnością drogi łączącej elementy korelacyjne, w
których występują potencjały Vo i Vr, natomiast K0 jest początkową mocą płynącą po tej
drodze.

160

Dla oryginałów So i S w otoczeniu potencjały Vo i Vr w korelatorze są obrazami, w
których, jako transformacja obrazu Vo w obraz Vr widoczna w równaniu [10.1], zawarta jest
informacja

[10.2]

I =+

Ko
Go

stanowiąca wynik informowania systemu autonomicznego o pojawieniu się bodźca S
w otoczeniu znajdującym się poprzednio w stanie bezbodźcowym So.
Gdy po pewnym czasie zniknie bodziec S, a wobec tego zniknie również potencjał
receptorowy Vr, czyli zrówna się z potencjałem odniesienia V0, to, jak wynika z równania
[10.1], musi ustać przepływ mocy korelacyjnej (K0 = 0).
Jeżeli przy tym przewodność korelacyjna G0 pozostanie bez zmiany, to stan korelatora
po zniknięciu bodźca nie będzie się niczym różnić od stanu korelatora przed powstaniem tego
bodźca. W takim przypadku system autonomiczny nie mógłby się sterować na podstawie
zdarzeń przeszłych, ponieważ nie miałby o nich informacji („brak pamięci”).
Dlatego też korelator powinien być utworzony z takiej substancji, której przewodność
zmienia się podczas trwania bodźca, aby jej zmiana pozostała po zniknięciu bodźca jako jego

ślad. Znaczy to, że przewodność drogi przepływu mocy korelacyjnej powinna się zmienić
wskutek tegoż przepływu.
Zmiana nie może polegać na zmniejszaniu się przewodności, wówczas bowiem
zmalałaby moc korelacyjna. Przy powtarzaniu się bodźca przewodność i moc korelacyjna
malałyby coraz bardziej dążąc do zera. W rezultacie system nie mógłby reagować na żadne
bodźce, czyli utraciłby w zupełności zdolność sterowania. A zatem wskutek przepływu mocy
korelacyjnej przewodność drogi przepływu musi wzrastać, a nie maleć.
Ze wzrostem przewodności podczas trwania bodźca będzie również wzrastać moc
korelacyjna, co spowoduje dalszy wzrost przewodności oraz dalszy wzrost mocy
korelacyjnej, itd. Powstające w ten sposób sprzężenie zwrotne dodatnie nie może być
rozbieżne, tzn. nie może prowadzić do coraz większych przyrostów przewodności i mocy
korelacyjnej, ponieważ nieograniczone wzrastanie mocy korelacyjnej doprowadziłoby
161

wreszcie do zniszczenia środowiska korelacyjnego, a więc i w tym przypadku system
autonomiczny utraciłby zdolność sterowania.
Wobec tego wchodzi w grę jedynie możliwość, żeby korelator był utworzony z takiej
substancji, w której przyrosty przewodności i mocy korelacyjnej podczas trwania bodźca będą
coraz mniejsze, czyli powstanie sprzężenie dodatnie zbieżne, w wyniku czego przewodność i
moc korelacyjna będą dążyć do pewnych wartości granicznych Gg i Kg.
Teoretycznie stan graniczny przewodności i mocy korelacyjnej mógłby być osiągnięty
po nieskończenie długim czasie trwania bodźca. Praktycznie można uważać, że następuje on
wtedy, gdy dalszy wzrost przewodności i mocy korelacyjnej staje się niedostrzegalnie mały.
Czas ten zależy od stromości przebiegu ich narastania, a więc od rodzaju środowiska
korelacyjnego.
Tak czy inaczej, przewodność korelacyjna G i moc korelacyjna K wzrastają podczas
trwania bodźca aż do wartości, przy której nastąpi zniknięcie bodźca.
Ogólnie więc informacja wprowadzana do korelatora wyraża się wzorem

[10.3]

I =+

K
G

w którym przewodność korelacyjna G jest aktualnym rejestratem bodźca (ściślej,
rejestratem informacji o pojawieniu się bodźca), a moc korelacyjna K jest aktualnym
korelatem bodźca (ściślej, korelatem informacji o pojawieniu się bodźca).
Narastanie przewodności korelacyjnej będzie określane jako r e j e s t r a c j a
informacji.
Z chwilą zniknięcia bodźca znika również korelat bodźca, a pozostaje tylko rejestrat
tego bodźca.
Wszelka zmiana w jednym miejscu jakiejkolwiek substancji wywołuje różnicę między
strukturą tej substancji w tym miejscu a jej strukturą w innych miejscach. Różnica ta
wywołuje siły prowadzące do jej usuwania (proces samowyrównawczy). Szybkość
wyrównywania różnic struktury zależy od rodzaju substancji, głównie od jej konsystencji —
największa jest ta szybkość w gazach, mniejsza w cieczach, najmniejsza zaś w substancjach
stałych. W taki sposób wyrównują się np. różnice naprężeń, wilgotności, itp. Jako poglądowy

162

przykład można przytoczyć, że wóz jadący błotnistą drogą pozostawia za sobą koleiny, które
z czasem stają się coraz płytsze.
Podobnie różnice przewodności korelacyjnej muszą maleć z upływem czasu wskutek
procesów samowyrównawczych, rejestraty stają się coraz mniejsze, czyli następuje
d e r e j e s t r a c j a informacji, jak to uwidaczniają wykresy na rys. 10.2.

Rys. 10.2 Rejestracja i derejestracja
Vr — potencjał receptorowy
K — moc korelacyjna (korelaty)
G — przewodność korelacyjna (rejestraty)
t — czas

Tak więc powstawaniu i znikaniu bodźców towarzyszy powstawanie i znikanie
potencjałów receptorowych i korelatów oraz procesy rejestracji i derejestracji.
W komputerach wzrost przewodności jest bardzo stromy i już przy jednorazowym
pojawieniu się bodźca prowadzi do stanu przewodności granicznej, po czym stan ten
utrzymuje się niemal bez zmian przez czas praktycznie biorąc nieograniczony. Inaczej
mówiąc, komputer zapamiętuje informacje od razu i już ich nie zapomina. Do usunięcia
rejestratów z komputera potrzebne są sztuczne zabiegi (np. odmagnesowanie taśmy
magnetycznej).
163

Natomiast w mózgu wzrost przewodności jest mniej stromy, toteż do osiągnięcia
przewodności granicznej lub choćby zbliżonej do granicznej potrzebne są bodźce
powtarzające się wielokrotnie lub bodźce bardzo silne. W przerwach między bodźcami
przewodność powoli maleje. Inaczej mówiąc, w organizmie zapamiętywanie odbywa się
wolniej niż w komputerze, przy czym po każdym bodźcu rozpoczyna się zapominanie, ale
powtórne bodźce powodują przypominanie.

Rys. 10.3 Identyczny rejestrat (Gt) spowodowany przez a) bodziec dawny, lecz silny, b) bodziec
wielokrotnie powtarzany, c) bodziec słaby, lecz świeży

Na rysunku 10.3 pokazano sytuację, gdy taka sama przewodność, a więc taki sam
rejestrat, może powstać w rozmaity sposób, np. wskutek bodźca jednorazowego i dawnego,
ale bardzo silnego (krzywa a), wskutek powtarzania się bodźców (krzywa b), wskutek bodźca
jednorazowego i słabego, ale świeżego (krzywa c).
Wynika stąd, że w dowolnej chwili mózg, jako korelator o rejestracji niezbyt szybkiej
i dość wyraźnej derejestracji, zawiera najwięcej rejestratów bodźców najsilniejszych,
najczęstszych i najświeższych, najmniej zaś rejestratów bodźców najsłabszych, najrzadszych i
najdawniejszych.
Wszystkie te okoliczności są dla człowieka, jako systemu autonomicznego, bardzo
korzystne, a mianowicie:
— korzystniej jest pamiętać bodźce silne, których powtórzenie się może wywrzeć
znaczny wpływ na egzystencję człowieka, niż bodźce słabe, których wpływ jest znikomy lub

żaden,
— korzystniej jest pamiętać bodźce wielokrotne, które wobec tego mogą się często
zdarzać również w przyszłości, niż bodźce rzadkie, które zdarzyły się zaledwie kilka razy lub
nawet tylko raz i mogą się już nigdy nie powtórzyć,
164

— korzystniej jest pamiętać bodźce świeże, które wobec tego może jeszcze trwają, niż
bodźce dawne, a więc dotyczące sytuacji minionych.
Należy zauważyć, że wymienione okoliczności nie wynikają bynajmniej z poczucia
celowości, tzn. nie powstają dlatego, że człowiek (lub inny organizm) zrozumiał, jaki jest ich
wpływ, i wobec tego postanowił najsilniej zapamiętywać bodźce najsilniejsze, najczęstsze i
najświeższe, a zapominać bodźce najsłabsze, najrzadsze i najdawniejsze. Wynikają one z
fizycznej natury rejestracji bodźców. Na przykład, chociaż nikt tego nie postanawiał, większy

ślad na szynach pozostanie po przejeździe pociągu ciężkiego niż lekkiego, po przejeździe
wielokrotnym niż jednorazowym, po przejeździe sprzed chwili niż sprzed stu lat.
Natomiast może być mowa o celowości zapamiętywania i zapominania z punktu
widzenia ewolucji organizmów. Podobnie jak to, że do przetrwania we wrogim otoczeniu
najbardziej były zdolne organizmy przystosowane pod względem energetycznym, np. zwinne,
szybko się poruszające, łatwo się ukrywające dzięki małym rozmiarom itp., tak samo do
przetrwania

najbardziej

zdolne

były

organizmy

przystosowane

pod

względem

informacyjnym, a mianowicie najlepiej pamiętające o niebezpieczeństwach wielkich,
częstych i świeżych.
Oczywiście może się okazać, że w danej chwili powtórzy się zdarzenie jednorazowe, a
nie zdarzenie wielokrotne, że duży wpływ na egzystencję człowieka wywrze bodziec słaby, a
nie bodziec silny, albo że trwająca sytuacja nagle ustanie, a powtórzy się sytuacja z odległej
przeszłości, ale prawdopodobieństwo takich przypadków jest bardzo małe. Tymczasem jedno
zdarzenie rzadko tylko rozstrzyga o przetrwaniu jednego osobnika, jeszcze rzadziej o
przetrwaniu całej istniejącej ich populacji, a praktycznie nigdy o przetrwaniu ich gatunku.
Oddziaływanie systemu autonomicznego na otoczenie polega na reakcjach efektorów,
aby jednak reakcje mogły występować, konieczny jest dopływ mocy korelacyjnej do
efektorów. Znaczy to, że sterowanie się systemu autonomicznego wymaga istnienia
korelatów. Rejestraty odgrywają w tym rolę pośrednią, są bowiem niezbędne do powstawania
korelatów, ale same rejestraty, bez korelatów, nie umożliwiłyby sterowania się systemu
autonomicznego.
Przyczyną braku korelatów może być:
 derejestracja,

czyli

zmniejszenie

się

przewodności

korelacyjnej

powodujące zanikanie rejestratów,
 d e t r a k c j a , czyli zanikanie mocy korelacyjnej lub jej odpływ do innych
miejsc.
165

Odpowiednio do tych przyczyn możliwe są dwa sposoby przywracania korelatów:
 r e j e s t r a c j a p o n o w n a , czyli powtórne wytworzenie rejestratów, które
uległy derejestracji,
 r e t r a k c j a , czyli powtórne doprowadzenie mocy korelacyjnej do miejsca, w
którym nastąpiła detrakcja.
Rozróżnienie to ujawnia dwuznaczność potocznego wyrazu „zapominanie”,
używanego w znaczeniu zarówno derejestracji (zanikania rejestratów), jak i w znaczeniu
detrakcji (zanikania korelatów). Na przykład, gdy ktoś po wykupieniu biletu autobusowego
przeczytał jego numer i nawet go zapamiętał, to po dziesięciu latach już go sobie nie
przypomni, bo przez ten czas przyrosty przewodności w mózgu wywołane czytaniem numeru
zdążyły się wyrównać, czyli nastąpiła derejestracja, a skoro nie ma już rejestratów, to nie
będzie również korelatów tej dawno otrzymanej informacji.
Natomiast gdy ktoś przemawiający na zebraniu został nagle odwołany do telefonu, a
po powrocie nie pamięta, o czym mówił przed tą przerwą, to nie wystąpiła u niego
derejestracja, gdyż w ciągu kilku minut rejestraty nie zdążyłyby zaniknąć, lecz detrakcja — to
tylko moc korelacyjna odpłynęła na inne drogi, związane z wtrąconą rozmową telefoniczną, i
nie powróciła na poprzednie. Typowym przejawem detrakcji jest też roztargnienie — polega
ono na tym, że przy wielkim skupieniu uwagi na jednej sprawie następuje spływ mocy
korelacyjnej na związane z nią drogi o dużej przewodności korelacyjnej, a wskutek tego
brakuje mocy korelacyjnej na wszystkich pozostałych drogach, co przejawia się jako
zapominanie nawet o elementarnych sprawach życiowych. Nic dziwnego, że powstało tak
wiele anegdot o roztargnieniu wybitnych uczonych, nie przestających ani chwile myśleć o
swoich problemach, jak choćby anegdota o Newtonie, który przygotowując sobie śniadanie
gotował w wodzie zegarek, patrząc na trzymane w ręku jajko. Albo anegdota o idącym ulicą
profesorze, który na pytanie napotkanego studenta, dlaczego niesie trzy parasole,
odpowiedział, że ma do załatwienia sprawy w dwóch miejscach.
Podobnie dwuznaczny jest wyraz „przypominanie”, używany w znaczeniu rejestracji
ponownej (przywracanie rejestratów) oraz w znaczeniu retrakcji (przywracanie korelatów).
Na przykład, aby przypomnieć sobie zapomniany już numer biletu, trzeba go znów zobaczyć,
tzn. jeszcze raz wywołać rejestraty. Natomiast aby przypomnieć sobie wątek przerwanego
przemówienia, nie potrzeba ponownej rejestracji, gdyż rejestraty nadal istnieją, lecz retrakcji,
tj. przywrócenia korelatów przez sprowadzenie mocy korelacyjnej na dawne drogi.
Zazwyczaj udaje się to przez powrót do początkowego tematu i rekonstrukcje dalszego ciągu.
166

Nieraz wystarczy zaniechać wszelkich wysiłków przypominania, aż w dalszej swobodnej
rozmowie na rozmaite tematy nasunie się wreszcie zapomniana sprawa.
Wskutek nierozróżniania rejestratów i korelatów powstało w psychologii wiele
problemów pozornych.
Można tu wymienić, na przykład, następującą argumentację. Gdyby pamięć polegała
na odkształceniach (śladach) w mózgu, to zapominanie występujące podczas głębokiego snu
lub omdlenia musiałoby polegać na zniknięciu tych odkształceń, z ponownym ich
pojawieniem się po obudzeniu. Skoro jednak po obudzeniu pamięta się to, co się pamiętało
przed zaśnięciem, to jak to się dzieje, że ponowne odkształcenia pojawiają się od razu i są
takie same, jakie były przed ich zniknięciem?
Tymczasem sprawa jest jasna — na czas nieprzytomności znikają jedynie korelaty,
pozostają zaś rejestraty, dzięki czemu po obudzeniu mogą ponownie powstać takie korelaty,
jakie były przed zaśnięciem. To samo jak z wodą i szklanką — woda w szklance ma taki sam
kształt jak szklanka, i znów będzie go miała, gdy się ją ze szklanki wyleje, a potem wleje
ponownie.
Wyjaśnia to również, dlaczego człowiek obudzony uważa się za tego samego „ja”, za
którego uważał się przed zaśnięciem.
Na to poczucie nie ma też wpływu odbywająca się w organizmie wymiana komórek,
gdyż od niej rozkład przewodności, stanowiących rejestraty, nie zależy. Podobnie jak w sieci
wodociągowej nie zmienia się przewodność rur wymienianych na nowe.
Można tu przytoczyć także problem, dlaczego pomimo zniknięcia bodźca możliwe jest
jego pamiętanie przez pewien czas, jak gdyby bodziec trwał nadal.
Pamiętanie dopiero co zanikłego bodźca usiłowano objaśnić hipotezą, że istnieje
„pamięć krótkotrwała”, polegająca na obiegu impulsów, wzbudzonego przez bodziec i
utrzymującego się jeszcze przez pewien czas po ustaniu bodźca. Hipoteza ta została obalona
za pomocą eksperymentu, w którym okazało się, że nawet przez zupełne obezkrwienie mózgu
nie udało się usunąć śladów pamięciowych.
Nic dziwnego — przez usunięcie korelatów nie można usunąć rejestratów. Szklanka
nie traci swojego kształtu przez to, że się wodę z niej wyleje.
Niegdyś wyobrażało sobie, że pamięć noworodka nie zawiera żadnych informacji, jest
jak nie zapisana tablica („tabula rasa”), w której dopiero kolejne przeżycia pozostawiają
swoje ślady.

167

Pogląd

ten

już

dawno

jest

zarzucony jako

błędny.

Istnienie

informacji

odziedziczonych, do których dołączają się informacje uzyskiwane z biegiem życia, jest
bezsporne.
Wspominam o tej starej sprawie jedynie dlatego, że na podstawach cybernetycznych
(gdyby cybernetyka już wtedy istniała) można byłoby od razu powiedzieć, że żadna tabula
rasa nie wchodzi w grę, ponieważ fizycznie jest niemożliwe takie rozmieszczenie wielu
elementów w korelatorze, żeby między każdym z nich a dowolnym innym przewodność była
jednakowa. Tak samo jak w geometrii niemożliwe jest takie rozmieszczenie wielu punktów,

żeby odległości między dowolnymi punktami były jednakowe (na płaszczyźnie jest to
możliwe tylko dla trzech punktów, tj. w trójkącie równobocznym, w przestrzeni zaś tylko dla
czterech punktów, tj. w czworościanie foremnym).
Skoro więc przewodności między różnymi punktami korelatora muszą być z
konieczności różne, to znajdują się wśród nich przewodności większe od innych, ale to
przecież nic innego jak rejestraty informacji istniejące w korelatorze od samego początku jego
utworzenia.
Takie rejestraty początkowe, odziedziczone, są dla człowieka korzystne, umożliwiają
bowiem np. odczuwanie bólu bez uprzedniego uczenia się, dzięki czemu organizmy bardzo
młode mają szansę uniknięcia natychmiastowej zguby, zanim późniejsze doświadczenia

życiowe wytworzą im dodatkowe rejestraty ostrzegawcze.
Po omówieniu uzyskiwania i przechowywania informacji należy wyjaśnić, na czym
musi polegać p r z e c h o w y w a n i e i n f o r m a c j i w k o r e l a t o r z e .
Pod wpływem techniki rozpowszechnił się nawyk, żeby wszelkie przepływy traktować
jako skanalizowane: prąd elektryczny płynie w przewodach, ciecze i gazy w rurach, itp., a
odchylenia od tego uważać za defekty (przerwy w izolacji elektrycznej, nieszczelność rur),
wymagające zwalczania. Tak samo traktuje się przepływ informacji w komputerach.
Podobny nawyk zaciążył na działalności fizjologów, trzymających się uporczywie
myśli, że w funkcjonowaniu mózgu istotną rolę odgrywa tylko unerwienie, a cała reszta
(„gleja”) jest czymś w rodzaju substancji wypełniającej, w której unerwienie jest osadzone.
Dlatego też wykrycie odruchów warunkowych, zostało przyjęte jako rewelacja, chociaż w
istocie była to koncepcja jak najbardziej naturalna — to raczej kanalizacja jest czymś
niezwykłym.
Skanalizowanie przepływu jest tylko skrajnym szczególnym przypadkiem i wobec
tego nieprzydatnym do wysuwania wniosków ogólnych. Dlatego więc również poniższe
168

rozważania będą dotyczyć korelatora w najogólniejszej postaci, tj. jako środowiska
przestrzennego (bezkształtnej bryły), w którym na początkowy rozkład przewodności
nawarstwiają się z upływem czasu przyrosty przewodności spowodowane pojawieniem się
rozmaitych bodźców, wywołujących potencjały receptorowe w rozmaitych elementach
korelacyjnych i związane z tym przepływy mocy korelacyjnej.
Wyobraźmy sobie, że pewien bodziec S1, za pośrednictwem receptora wrażliwego na
taki rodzaj bodźców, wywołał potencjał receptorowy w elemencie 1, czego wynikiem był
rozpływ mocy korelacyjnej od elementu 1 w różnych kierunkach, w tym zaś po drodze od
elementu 1 do elementu 2.
Po zniknięciu bodźca S1 inny bodziec S2, za pośrednictwem innego receptora,
wywołał potencjał receptorowy w elemencie 2, czego wynikiem był rozpływ mocy
korelacyjnej od elementu 2 w różnych kierunkach, w tym zaś po drodze od elementu 2 do
elementu 1.
Gdy bodźce S1 i S2 powtórzą się, to ponieważ przewodność drogi łączącej elementy 1
i 2 wzrosła poprzednio bardziej (wskutek dwukrotnego przepływu mocy korelacyjnej po tej
drodze) niż przewodność innych dróg, więc ponowne rozpływy mocy korelacyjnej od tych
elementów w większym niż przedtem stopniu będą skierowane po tej właśnie drodze, co
spowoduje jeszcze większy przyrost jej przewodności.
Krótko mówiąc, gdy jakieś bodźce spowodują przyrost przewodności drogi łączącej
dwa elementy korelacyjne, to powtarzanie się tych bodźców tym bardziej będzie się
przyczyniać do wzrostu jej przewodności.
Powstanie drogi o zwiększonej przewodności między elementami korelacyjnymi
stanowi s k o j a r z e n i e tych elementów, a pośrednio również potencjałów występujących
w tych elementach (np. skojarzenie potencjałów receptorowych), organów związanych z tymi
potencjałami (np. skojarzenie receptorów) oraz przyczyn występowania tych potencjałów (np.
skojarzenie bodźców). Przewodność korelacyjna takiej drogi stanowi r e j e s t r a t
s k o j a r z e n i a , a moc korelacyjna płynąca po takiej drodze stanowi k o r e l a t
skojarzenia.
Uwzględniając wszystkie cztery potencjały można rozróżnić osiem skojarzeń.
Wyłączając do późniejszego omówienia pięć skojarzeń, wynikających ze sprzężenia
korelatora z homeostatem, ograniczę się tutaj do trzech skojarzeń, mogących powstawać
między potencjałami receptorowymi i efektorowymi:
 skojarzenia potencjałów receptorowych (bodziec — bodziec),
169

 skojarzenie potencjału receptorowego z potencjałem efektorowym (bodziec —
reakcja),
 skojarzenie potencjałów efektorowych (reakcja — reakcja).
Łatwo zauważyć, że wyczerpuje to wszelkie możliwości skojarzeń wymienionych
potencjałów.
W teorii odruchów warunkowych najpierw zwrócono uwagę na skojarzenie bodźców
(„odruch klasyczny”). Przykładem są tu słynne doświadczenia Pawłowa, w których przez
podawanie psu mięsa, czemu towarzyszył głos dzwonka, wytworzono u psa skojarzenie tych
dwóch bodźców, wskutek czego samo dzwonienie wystarczyło, żeby pies zachowywał się
tak, jak gdyby pokazywano mu mięso.
Z cybernetycznego punktu widzenia występują tu dwie sytuacje. W jednej moc
korelacyjna płynie od elementu 1, w którym bodziec S1 wywołuje potencjał receptorowy, do
efektora, wywołując jego reakcję R. W drugiej moc korelacyjna płynie od elementu 2, w
którym bodziec S2 wywołuje potencjał receptorowy, do elementu 1, a stąd do tego samego
efektora. Ponieważ bodziec S1 jest skojarzony z bodźcem S2, czyli przewodność między
elementami 1 i 2 jest duża, więc moc korelacyjna w drugiej sytuacji jest prawie tak duża jak
w pierwszej sytuacji. Wobec tego reakcja R nastąpi zarówno wtedy, gdy pojawi się bodziec
S1, jak i wtedy, gdy zamiast niego pojawi się skojarzony z nim bodziec S2.
W fizjologii wyróżniono też skojarzenie między bodźcem a reakcją („odruch
instrumentalny”). Znanym tego przykładem jest doświadczenie ze szczurem, który biegając
po klatce naciska przypadkowo dźwignię, wprowadzającą do klatki kawałek słoniny, a gdy
się to wielokrotnie powtórzy, powstaje u szczura skojarzenie między bodźcem a reakcją,
sprawiające, że ilekroć odczuwa on głód, biegnie od razu do dźwigni i naciska ją.
Z cybernetycznego punktu widzenia występują tu serie reakcji, przy czym w
poszczególnych seriach reakcje są rozmaite, ale w końcu każdej serii występuje taka sama
reakcja R (naciśnięcie pedału). Reakcja ta jest więc najczęstsza, a wobec tego przewodność
drogi przepływu mocy wywołujących te reakcję wzrasta. Zmienia to następne rozpływy mocy
korelacyjnej tak, że coraz większa moc korelacyjna przepływa po tej drodze, przyczyniając
się jeszcze bardziej do wzrostu jej przewodności. Prowadzi to coraz szybciej do stanu, gdy
moc korelacyjna przepływa głównie tą drogą, za każdym razem wywołując już tylko reakcję
R.
Natomiast, jak się wydaje, nie zwrócono uwagi na skojarzenie reakcji. Tymczasem
odruchy takiego rodzaju istnieją, np. u kierowcy taksówki, który na polecenie pasażera, żeby
170

skręcić w prawo, obraca kierownicę w prawo, ale zarazem sygnalizuje to kierunkowskazem.
Początkujący kierowcy nieraz zapominają o obowiązku takiej sygnalizacji, z czasem jednak
wytwarza się tak silne skojarzenie tych dwóch reakcji, że zmieniając kierunek jazdy kierowca
sygnalizuje to odruchowo.
Cybernetycznie można taki rodzaj odruchów objaśnić tym, że gdy wskutek pojawienia
się bodźca moc korelacyjna dopływa do określonego efektora, wówczas dopłynie ona również
do innego efektora, jeżeli przewodność drogi łączącej obydwa efektory jest duża
(skojarzenie). Wskutek tego oprócz reakcji na bodziec wystąpi również reakcja z nią
skojarzona.
Często się podkreśla, że skojarzenia powstają przy jednoczesnym występowaniu
bodźców. Nie jest to jednak konieczne, każdy bodziec z osobna wywołuje rozpływ mocy
korelacyjnej i wzrost przewodności korelacyjnej dróg przepływu, toteż droga łącząca punkty,
w których powstaną potencjały rejestracyjne dwóch różnych bodźców, będzie mieć
zwiększoną przewodność niezależnie od tego, czy te bodźce pojawiły się jednocześnie, czy
kolejno.
W taki właśnie sposób powstają domniemania co do przyczyn i skutków, zarówno gdy
chodzi o poglądy naukowe, jak i rozmaite przesądy. Badacz, analizując wyniki obserwacji
naukowych, kojarzy je nie tylko z faktami towarzyszącymi, lecz i poprzedzającymi te
obserwacje. Gdy w parę miesięcy po ukazaniu się komety wybuchnie wojna, przesądni są
skłonni traktować ukazanie się komety jako zapowiedź wojny. Gdy w jakiejś wsi nagle umrze
dziecko, łatwo u nieoświeconych mieszkańców o przeświadczenie, że „urzekła” je obca
starucha, która przechodziła tamtędy poprzedniego dnia. Na podstawie skojarzeń bodźców
niejednoczesnych odbywała się większość samosądów nad „czarownicami”. Tu również jest

źródło wielu pomyłek sądowych, do których doszło w myśl starorzymskiej maksymy, że
późniejsze jest skutkiem wcześniejszego (post hoc, ergo proper hoc).
Im silniejsze są bodźce, tym większy będzie wzrost przewodności i tym mniejszą rolę
odgrywa odstęp czasu między bodźcami oraz wielokrotność ich powtarzania. Na przykład
pięćdziesięcioletniemu człowiekowi huk eksplozji bomby lotniczej może się skojarzyć z
grzmotem pobliskiego pioruna, który słyszał tylko raz, będąc dziesięcioletnim chłopcem.
Psychologowie nieraz wskazują jako na niezwykłe zjawisko, że ktoś ulega złudzeniu,
jakoby mu się przypominało pewne zdarzenie niegdyś przeżyte, chociaż skądinąd wie na
pewno, że tak nie było ani być nie mogło (np. złudzenie przy zwiedzaniu zakątka obcego,
pierwszy raz w życiu widzianego miasta, jakoby się tu już niegdyś było). Nie ma w tym
171

jednak nic niezwykłego. Rejestraty nawarstwiają się w mózgu w różnych czasach, ale gdy
powstaną, istnieją w nim jednocześnie i mogą być ze sobą skojarzone wskutek rozmaitych
przepływów mocy korelacyjnej, chociaż dotyczą faktów, które w przeszłości wystąpiły nie w
tym samym czasie ani nie w tym samym miejscu.
Jeszcze wyraźniejszym przykładem podobnych złudzeń są przypadki, gdy ktoś
odczuwa ból w nodze amputowanej kilka lat temu. Rzecz w tym, że noga wprawdzie od
dawna nie istnieje, ale nadal istnieją rejestraty w mózgu, stanowiąc drogi o dużej
przewodności korelacyjnej, po których może przepływać moc korelacyjna i wywoływać
podobne skutki jak wtedy, gdy noga jeszcze istniała. Raczej byłoby dziwne, gdyby miało być
inaczej. To, że odczucia takiego rodzaju spotyka się rzadko, należy przypisać daleko
posuniętej derejestracji z upływem lat.
Powstawanie skojarzeń umożliwia procesy parainformacyjne (rozdział 7).
Tak na przykład w wyniku eksperymentów z podawaniem psu mięsa i dzwonieniem
wytworzone skojarzenie zaczęło u psa odgrywać rolę parainformacji, dzięki której sam głos
dzwonka oznaczał dla psa zapowiedź, że będzie mięso.
W twórczości artystycznej i naukowej oryginalność dzieła sztuki czy koncepcji
naukowej polega jedynie na nowości samych skojarzeń między znanymi już twórcy
bodźcami. Tak na przykład powieściopisarz wyposaża bohatera swojej powieści w znane
sobie cechy zebrane z różnych osób. Nawet w powieściach fantastycznych nie spotykane w
przyrodzie istoty lub nie zbudowane w technice maszyny są zbiorami skojarzeń między
znanymi powieściopisarzowi elementami, jak np. kształty, barwy itp. Podobnie odkrycie
prawidłowości w zjawiskach będących przedmiotem badań naukowych jest wynikiem
nowego skojarzenia znanych uczonemu elementów.
Z czego bynajmniej nie wynika, że łatwo jest być twórczym lub odkrywczym.
I wreszcie pozostaje wyjaśnić, na czym musi polegać w y k o r z y s t y w a n i e
i n f o r m a c j i w korelatorze. Rzecz jasna, chodzi o ich wykorzystywanie do oddziaływania
na otoczenie w interesie systemu autonomicznego.
Oddziaływanie na otoczenie wymaga wykonywania pewnej pracy przez efektory, a
potrzebna do tego energia wykonawcza musi dopływać do efektorów z akumulatora. Oprócz
tego musi dopływać do efektorów energia sterownicza z korelatora, potrzebna do
przenoszenia informacji wyznaczających, który efektor ma zareagować, czyli do
spowodowania odpowiedniej zmiany jego struktury. Podobnie jak np. potrzebna jest energia

172

wykonawcza do świecenia lampy elektrycznej oraz energia sterownicza do zamknięcia
wyłącznika, co jest zmianą struktury wyznaczającą, która lampa ma świecić.
Chociaż energia sterownicza może być znacznie mniejsza od energii wykonawczej, to
jednak musi ona pozostawać do niej w pewnej proporcji. Im większa bowiem jest energia
wykonawcza, tym bardziej wytrzymała musi być konstrukcja efektora i tym większe muszą
być rozmiary jego elementów. Sterowanie polega wprawdzie tylko na zmianie struktury
efektora, np. na zmianie wzajemnego rozmieszczenia jego elementów, ale im większe są te
elementy, tym większa jest potrzebna energia sterownicza.
Dlatego np. do sterowania przepływu wody wodociągowej w mieszkaniu wystarcza
lekkie pokręcenie małego kurka, natomiast do sterowanie przepływu wody w żeglownym
kanale konieczne są potężne śluzy, których podnoszenie wymaga dużej energii, chociaż jest
to tylko energia sterownicza.
Jest więc zrozumiałe, że potencjał efektorowy musi być dostatecznie duży, a
mianowicie reakcja efektora nastąpi dopiero wtedy, gdy potencjał efektorowy przekroczy
próg czułości efektora, czyli będzie większy niż jego p o t e n c j a ł d e c y z y j n y (Vd), tj.
najmniejszy potencjał

efektorowy wystarczający do

spowodowania,

żeby energia

wykonawcza dopływała do tego efektora.
Moc korelacyjna, rozpływająca się w korelatorze we wszystkich kierunkach, dopływa
również do wszystkich efektorów, ale dopóki wywołuje ona potencjały efektorowe mniejsze
od potencjałów decyzyjnych poszczególnych efektorów, nie nastąpi reakcja żadnego efektora.
Dopiero gdy potencjał efektorowy na którymś efektorze przekroczy jego potencjał
decyzyjny, nastąpi reakcja tego efektora.
Przekroczenie potencjału decyzyjnego będzie określane jako d e c y z j a .
Taki musi być proces fizyczny sprawiający, że w zależności od tego, co się dzieje w
korelatorze, pewne efektory zareagują, a inne nie.
Z kolei to, co się dzieje w korelatorze, zależy od działania homeostatu.
Zadaniem homeostatu jest utrzymywanie równowagi funkcjonalnej systemu
autonomicznego, ale takie stawianie sprawy nie wyjaśnia istoty funkcjonowania homeostatu,
który przecież nie zna się na takich mądrych rzeczach jak „system autonomiczny” i jego
„równowaga funkcjonalna” ani nie przejmuje się „zadaniem” jej utrzymywania. Homeostat to
tylko organ zachowujący się w określony sposób w określonych warunkach, jedynie wynik
jego zachowania jest taki, że system autonomiczny utrzymuje się w równowadze

173

funkcjonalnej. Pozostaje więc wyjaśnić, na czym polega zachowanie homeostatu, podobnie
jak zostało wyjaśnione zachowanie efektorów w związku z powstawaniem decyzji.
Homeostat, jak każdy organ, może reagować tylko na to, co się dzieje z nim samym.
Może utrzymywać równowagę systemu autonomicznego tylko przez to, że utrzymuje własną
równowagę. Może przeciwdziałać zakłóceniom równowagi systemu autonomicznego tylko
przez to, że przeciwdziała zakłóceniom własnej równowagi, na zmiany na swoim wejściu
reagując zmianami na swoim wyjściu.
W szczególności, w razie zwiększenia się mocy korelacyjnej wzrasta potencjał
perturbacyjny, na co homeostat reaguje zmniejszeniem potencjału homeostatycznego, a w
konsekwencji zmniejszeniem mocy korelacyjnej i potencjału perturbacyjnego, i w ten sposób
równowaga zostaje przywrócona.
Podobnie, w razie zmniejszenia się mocy korelacyjnej maleje potencjał perturbacyjny,
na co homeostat reaguje zwiększeniem potencjału homeostatycznego, a w konsekwencji
zwiększeniem mocy korelacyjnej, i w tym więc przypadku równowaga zostaje przywrócona.
Istotną rolę odgrywa to, że potencjał perturbacyjny Vp zmienia się podobnie jak
potencjał homeostatyczny Vh (tj. jeżeli Vh wzrasta, to i Vp wzrasta, a jeżeli Vh maleje, to i Vp
maleje), natomiast potencjał homeostatyczny Vh zmienia się odwrotnie niż potencjał
perturbacyjny Vp (tj. jeżeli Vp wzrasta, to Vh maleje, a jeżeli Vp maleje, to Vh wzrasta), czyli
występuje sprzężenie ujemne.
A zatem moc korelacyjna K zależy od sumy potencjałów Vr + Vh i od przewodności
korelacyjnej G.
Analogicznie do równania [10.1] można napisać

Vr + Vh = Vo +

K
G

skąd, przyjmując potencjał odniesienia jako Vo = 0 (tzn. traktując sumę potencjałów
Vr + Vh jako nadwyżkę ponad potencjał Vo), otrzymuje się

Vr + Vh =
174

K
G

a wobec tego
[10.4]

K = [Vr + Vh ] ⋅ G

Ponieważ od mocy korelacyjnej K zależą potencjały efektorowe Ve i potencjał
perturbacyjny Vp, a moc korelacyjna K zależy od potencjału homeostatycznego Vh, więc stąd
wynika, że homeostat, reagując na zmiany potencjału Vp, wpływa zarazem na potencjały
efektorowe Ve, a przez to na powstawanie reakcji i ich rodzaj. Znaczy to, że przez
utrzymywanie własnej równowagi homeostat wpływa na zachowanie całego systemu
autonomicznego.
Mówiąc poglądowo, jest to taka sytuacja, jak gdyby do wielkiego jeziora, do którego
woda dopływa jedną rzeką, a odpływa drugą, dobudowano dwa kanały regulacyjne, z których
jednym odprowadza się wodę, gdy przez jezioro przepływa jej za dużo, drugim zaś
doprowadza wodę, gdy przepływa jej za mało. Rzecz jasna, woda z rzeki dopływowej i z
kanału dopływowego tworzyłyby jeden wspólny przepływ, rozgałęziający się następnie
między rzekę odpływową i kanał odpływowy.
Jeżeli równowagę homeostatu uważać za stan normalny, w którym występuje
normalny potencjał homeostatyczny i normalny potencjał homeostatyczny, to brakiem
równowagi jest występowanie różnic między aktualnymi a normalnymi potencjałami,
przywracaniem zaś równowagi jest zmniejszanie się tych różnic.
W związku z tym wprowadzimy następujące konwencje terminologiczne.
E m o c j a jest to oddziaływanie korelatora na homeostat. W szczególności może to
być:
 a w e r s j a (emocja awersyjna), czyli emocja polegająca na wzrastaniu potencjału
perturbacyjnego,
 a t r a k c j a (emocja atrakcyjna), czyli emocja polegająca na zmniejszaniu się
potencjału perturbacyjnego.
R e f l e k s j a jest to oddziaływanie homeostatu na korelator.
W szczególności może to być:

175

 dezaprobata

(refleksja dezaprobacyjna), czyli refleksja polegająca na

zmniejszaniu się potencjału homeostatycznego,
 a p r o b a t a (refleksja aprobacyjna), czyli refleksja polegająca na wzrastaniu
potencjału homeostatycznego.
Dla ilustracji zastosowania tych pojęć w związku z działaniem homeostatu przytoczę
prosty przykład. Każdy człowiek ma własne poczucie normalnego toku spotkań towarzyskich.
Ma je również Kowalski, który właśnie uczestniczy w rozmowie towarzyskiej, mającej jego
zdaniem przebieg normalny. A teraz rozpatrzymy dwie następujące sytuacje.
Sytuacja pierwsza. Do towarzystwa przybyło kilka osób bardzo gadatliwych. Dla
Kowalskiego jest to odchylenie od stanu normalnego. Nadmiar słyszanych słów wywołuje u
niego wzrost potencjału perturbacyjnego (awersja), na co jego homeostat reaguje
zmniejszeniem potencjału homeostatycznego (dezaprobata), moc korelacyjna maleje,
ograniczając reakcje Kowalskiego. W rezultacie więc Kowalski milknie. W ten sposób
poprawił swój stan w kierunku równowagi, ale również i stan rozmowy towarzyskiej, w
której nadmiar słów zmniejszył swoim milczeniem.
Sytuacja druga. Po pewnym czasie gadatliwi się wynieśli ku uldze Kowalskiego, jego
potencjał perturbacyjny maleje (atrakcja), a potencjał homeostatyczny wzrasta (aprobata),
wskutek czego również moc korelacyjna wzrasta, wzmagając reakcje Kowalskiego. W
rezultacie staje się on bardziej rozmowny. W ten sposób poprawił swój stan w kierunku
równowagi, ale również i stan rozmowy towarzyskiej, w której niedomiar słów zmniejszył
poprzez swoją zwiększoną rozmowność.
Wnikliwy czytelnik może wysunąć zarzut, że określiłem przybyszów niepochlebnie
jako gadatliwych, przesądzając przez to oczywistość powstania awersji u Kowalskiego.
Tymczasem to, co jest gadulstwem dla jednych, może nim nie być dla innych. Jak więc się
dzieje, że to samo wywołuje u kogoś atrakcję, a u kogoś innego awersję?
Wyjaśnienie tej sprawy jest proste. Podobnie jak potencjały efektorowe, tak samo
potencjał perturbacyjny zależy od korelatów (rozpływ mocy korelacyjnej), które z kolei
zależą od rejestratów (rozkład przewodności korelacyjnej), te zaś mogą być różne u
poszczególnych osób.
Istotne w tym przykładzie jest okazanie, że zwiększanie się i zmniejszanie
rozmowności Kowalskiego jest procesem mającym podstawy fizyczne. Tak samo
zachowywałaby się maszyna autonomiczna.

176

Rzecz jasna, nie jest obojętne, z kim się rozmawia i o czym, ale są to dodatkowe
okoliczności, także mające podstawy fizyczne, o czym będzie mowa poniżej przy omawianiu
rozmaitych rodzajów motywacji.
Przebieg oddziaływania homeostatu na korelator zależy od sytuacji istniejącej w tym
czasie w korelatorze. Aby to rozpatrzyć, przypuśćmy, że w pewnej chwili pojawia się świeży
bodziec (tj. nie będący dokładnym powtórzeniem żadnego z dawniejszych bodźców), pod
wpływem którego powstaje potencjał receptorowy w określonym elemencie korelacyjnym
(związanym z receptorem, który wykrył ten bodziec). Potencjał ten wywołuje rozpływ mocy
korelacyjnej od tego elementu w rozmaitych kierunkach. Rozpływ mocy korelacyjnej
powoduje wzrost przewodności wokół wspomnianego elementu korelacyjnego, co z kolei
przyczynia się do wzrostu mocy korelacyjnej, a więc dalszego wzrostu przewodności, itd., o
czym była już mowa poprzednio. W ten sposób powstaje rejestrat informacji o pojawieniu się

świeżego bodźca (rozkład zwiększonej przewodności korelacyjnej) oraz korelat informacji o
pojawieniu się świeżego bodźca (rozpływ mocy korelacyjnej).
Korelat informacji o pojawieniu się bodźca będzie dalej określany jako w r a ż e n i e .
Rejestrat informacji o pojawieniu się bodźca będzie dalej określany jako r e j e s t r a t
wrażenia.
Jednakże świeży bodziec zastał już w korelatorze pewien rozkład przewodności
korelacyjnej, na który złożyły się rejestraty rozmaitych dawniejszych bodźców i ich
skojarzeń, oraz pewien rozpływ mocy korelacyjnej, na który składają się korelaty
dawniejszych bodźców i ich skojarzeń.
Rozpływ mocy korelacyjnej spowodowany przez świeży bodziec nakłada się na
zastany rozpływ mocy korelacyjnej, tworząc łączny rozpływ mocy korelacyjnej, który będzie
dalej określany jako w y o b r a ż e n i e . Również rozkład przewodności spowodowany przez

świeży bodziec nakłada się na zastany rozkład przewodności, tworząc łączny rozkład
przewodności

korelacyjnej,

który

będzie

dalej

określany

jako

rejestrat

wyobrażenia.
Mówiąc poglądowo, jest to podobnie jak w sytuacji, gdy po błotnistej, zalewanej
deszczem drodze, z na wpół zatartymi koleinami pozostawionymi przez poprzednie wozy,
przejeżdża jeszcze jeden wóz. Pozostawia on za sobą świeże koleiny, ale będące
uzupełnieniem poprzednich, a przy tym woda deszczowa płynie nie tylko świeżymi
koleinami, lecz także dawnymi, w rezultacie więc powstaje łączny rozkład kolein i łączny

177

rozpływ wody. Świeże koleiny, początkowo dość wyraźne, z czasem wyróżniają się coraz
mniej.
Jest zrozumiałe, że o wyodrębnionych wrażeniach może być mowa tylko w
odniesieniu do bodźców nie mających jeszcze skojarzeń w korelatorze lub też — jeżeli
rejestraty skojarzeń już istnieją — tylko bezpośrednio po pojawieniu się bodźca, zanim
rejestraty skojarzeń zdążą przyczynić się do powstania korelatów, czyli zanim moc
korelacyjna popłynie po drogach o zwiększonej przewodności, jaką stanowią te rejestraty.
Później wrażenia staną się nierozróżnialnymi składnikami wyobrażeń.
Można to zilustrować prostym przykładem. Patrząc na cytrynę mamy wrażenie żółtej
plamy o owalnym kształcie, ponieważ w tym przypadku receptory wzrokowe wykrywają
bodźce wynikające z barwy i kształtu cytryny. Takie samo jest wrażenie przy patrzeniu na
cytrynę namalowaną, np. na obrazie typu „martwa natura”. W przeszłości jednak nie tylko
widzieliśmy wiele cytryn, ale również poznaliśmy ich smak, a rejestraty powstałych przy tym
skojarzeń przetrwały do obecnej chwili. Moc korelacyjna powstająca przy aktualnym
patrzeniu na cytrynę rozpływa się również po drogach o zwiększonej przewodności
korelacyjnej, stanowiących rejestraty owych skojarzeń, czyli powstają korelaty skojarzeń,
stanowiące wyobrażenie cytryny, a w tym także jej smaku.
Do powstawania korelatów skojarzeń potrzebne jest nie tylko istnienie rejestratów
skojarzeń, lecz także pojawienie się potencjałów powodujących przepływ energii
korelacyjnej, ale — w odniesieniu do podanego przykładu — bynajmniej nie muszą to być
potencjały receptorowe wynikające z patrzenia na cytrynę — taką samą rolę mogą spełniać
potencjały receptorowe wynikające z usłyszenia wyrazu „cytryna”, a nawet pojawienie się
potencjału homeostatycznego wywołującego przepływ mocy korelacyjnej w obszarze
rejestratów skojarzeń dotyczących cytryn. Wyobrażenie cytryny może więc powstać nie tylko
pod wpływem widoku cytryny, czyli w związku z jej wrażeniem, lecz także pod wpływem
refleksji.
Można rozróżniać „wyobraźnię odtwórczą”, jako powstawanie wyobrażeń na
podstawie rejestratów skojarzeń wynikłych z dawnych wrażeń, oraz „wyobraźnię twórczą”,
jako powstawanie wyobrażeń na podstawie skojarzeń świeżo powstających wskutek
przepływów mocy korelacyjnych po zupełnie nowych drogach o zwiększonej przewodności
korelacyjnej.
Szczególnym przypadkiem z zakresu wyobraźni odtwórczej jest „uogólnianie pojęć”,
polegające na tym, że gdy w następujących po sobie zbiorach bodźców pewne bodźce zawsze
178

się powtarzają, inne zaś pojawiają się tylko jednorazowo (lub bardzo rzadko), to bodźce
powtarzające się wytworzą silne i trwałe rejestraty, podczas gdy słabe rejestraty bodźców
jednorazowych szybko zanikną. Z czasem więc będą mogły powstawać tylko korelaty
informacji o bodźcach zawsze się powtarzających, czyli wyobrażenia pozbawione
występujących sporadycznie szczegółów. W taki sposób powstaje wyobrażenie stołu w
ogólności („idea stołu”), nie obejmujące faktu, że w nodze jednego z tysięcy widzianych
stołów była odłupana drzazga.
Jak już poprzednio zaznaczono, między czterema potencjałami występującymi w
korelatorze jest możliwych osiem skojarzeń, z których trzy, nie związane z istnieniem
homeostatu, zostały już przedtem omówione.
Oto pięć pozostałych skojarzeń:
 skojarzenie

potencjału

homeostatycznego

z

potencjałem

receptorowym

(refleksja—wrażenia),
 skojarzenie potencjału homeostatycznego z potencjałem efektorowym (refleksja—
decyzja),
 skojarzenie potencjału receptorowego z potencjałem perturbacyjnym (wrażenia—
emocja),
 skojarzenie potencjału efektorowego z potencjałem perturbacyjnym (decyzja—
emocja)
 skojarzenie

potencjału

homeostatycznego

z

potencjałem

perturbacyjnym

(refleksja—emocja).
Od skojarzeń, jako dróg o zwiększonej przewodności korelacyjnej, zależy rozpływ
mocy korelacyjnej, a więc również powstawanie decyzji i reakcji, czyli zachowanie się
systemu autonomicznego odpowiednio do zmian potencjałów w korelatorze.
W ogólności więc przebieg korelacji jest taki, że od wejść korelatora, w których
występuje potencjał receptorowy Vr i potencjał homeostatyczny Vh wywołana przez te
potencjały moc korelacyjna K płynie, odpowiednio do rozkładu przewodności korelacyjnej G,
do wyjść korelatora, w których wywołuje ona potencjał efektorowy Ve i potencjał
perturbacyjny Vp (rys. 10.4). Inaczej mówiąc, wrażenia i refleksje wywołują wyobrażenia,
które z kolei wywołują decyzje i emocje.

179

Rys. 10.4 Ogólny schemat korelacji

Wszelkie skojarzenia można pogrupować według następującego rozróżnienia: wejście
z wejściem, wejście z wyjściem, wyjście z wyjściem, jak to uwidacznia zestawienie na rys.
10.5.

Rys. 10.5 Rodzaje skojarzeń

180

Na bliższe omówienie zasługuje wpływ poszczególnych rodzajów skojarzeń na
decyzje, a więc i na reakcje (w nawiasach są podane odnośne potencjały). Podane poniżej
przykłady są dobrane dla ułatwienie porównań.
Skojarzenia wejście—wejście.
1) Jeżeli wrażenie (Vr) bodźca jest wystarczające do spowodowania decyzji i reakcji,
to skojarzone z nim wrażenie (V'r) innego bodźca może się również okazać wystarczające do
spowodowania takiej samej decyzji i reakcji.
Na przykład, gdy zaatakowany przechodzień zaciska odruchowo pięść, to już samo
pojawienie się typowych okoliczności poprzedzających atak (np. groźby słowne) może
spowodować ten odruch.
2) Jeżeli wrażenie (Vr) bodźca jest wystarczające do spowodowania decyzji i reakcji,
to refleksja (Vh) prowadząca do wyobrażenia tego bodźca może się również okazać
wystarczająca do spowodowania takiej samej decyzji i reakcji.
Na przykład, gdy ktoś na samo tylko wyobrażenie, że mógłby zostać zaatakowany,
zaciska odruchowo pięść.
Skojarzenie wejście—wyjście.
3) Wrażenie (Vr) bodźca powoduje skojarzoną z nim decyzję (Ve) i reakcję.
Na przykład ktoś, kto wielokrotnie unikał ciosu nożem przez uderzenie pięścią
napastnika, przy następnej okazji zaciska odruchowo pięść.
4) Refleksja (Vh) wywołuje skojarzoną z nią decyzję (Ve) i reakcję.
Na przykład ktoś wyobrażając sobie, jak zaciśnie pięść, rzeczywiście ją zaciska. Do
typowych przykładów można też zaliczyć, gdy ktoś obmyślający sobie ważne przemówienie
odruchowo mówi na głos sam do siebie.
5) Wrażenie (Vr) bodźca powoduje skojarzoną z nim emocję (Vp).
Na przykład ktoś wielokrotnie obity odczuwa lęk przy następnym zaatakowaniu.
6) Refleksja (Vh) wywołuje skojarzoną z nią emocję (Vp).
Na przykład ktoś wielokrotnie obity odczuwa lęk na samo wyobrażenie, że mógłby
znów zostać zaatakowany. Typowym przykładem jest też trema na myśl o zbliżającym się
występie.

181

Skojarzenia wyjście — wyjście.
7) Jeżeli wrażenie bodźca jest wystarczające do spowodowania decyzji (Ve) i reakcji,
to może się okazać wystarczające również do spowodowania skojarzonej z nią decyzji (V'e) i
reakcji.
Na przykład, gdy ktoś w bójce na pięści z reguły odstawiał nogę do tyłu, aby się nie
zachwiać, robi to później odruchowo przy zaciskaniu pięści.
8) Jeżeli wrażenie bodźca jest wystarczające do spowodowania decyzji (Ve) i reakcji,
to może się okazać wystarczające również do spowodowania skojarzonej z nią emocji (Vp).
Na przykład ktoś, komu wielokrotnie zdarzało się odstraszyć napastników laską, czuje
się pewny siebie, gdy przy następnym zaatakowaniu trzyma w ręku laskę.
Jak widać, w korelatorze zawierającym tylko jeden receptor i jeden efektor możliwych
jest sześć rodzajów skojarzeń (wobec odliczenia skojarzenia 1, występującego między dwoma
receptorami, oraz skojarzenia 7, występującego między dwoma efektorami), co daje
kilkadziesiąt możliwości występowania po kilka rodzajów skojarzeń naraz. Przy
uwzględnieniu ponadto, że liczby elementów korelacyjnych, a więc odpowiednio również
receptorów i efektorów, mogą być wielkie (dla porównania: liczba komórek nerwowych w
mózgu jest około miliona razy większa u człowieka niż u owadów), liczba możliwych
kombinacji skojarzeń może być ogromna.
Pozwala to ocenić dysproporcję między niewielką liczbą możliwych zachowań
regulatora technicznego wyposażonego w jeden receptor i jeden efektor a nieprzewidywalną
praktycznie mnogością możliwych zachowań człowieka. Na tym tle stają się zrozumiałe
przyczyny trudności i niepowodzeń konstruowania cybernetycznych modeli człowieka,
opartych na zwiększaniu liczby torów oddziaływań, mających konstrukcję zaczerpniętą z
automatyki. Do działania takich modeli próbowano wprowadzać przypadkowość w
mniemaniu, że przez to zachowanie się takich modeli stanie się również nieprzewidywalne, a
więc będzie podobne do zachowania ludzkiego. Jest to oczywiste nieporozumienie, czym
innym bowiem jest nieprzewidywalność wynikająca z nieznajomości przypadkowego stanu
modelu, czym innym zaś nieprzewidywalność wynikająca z mnogości możliwych działań
człowieka, bynajmniej nie przypadkowych, lecz ukierunkowanych w jego własnym interesie,
a więc podlegających określonych zasadom.
Aby te zasady uwydatnić, wyodrębnimy te procesy korelacyjne, w których odgrywa
rolę homeostat, dzięki któremu system autonomiczny może się sterować we własnym
interesie. W związku z tym wprowadzimy następującą konwencję terminologiczną.
182

M o t y w a c j a jest to zależność potencjału efektorowego od działania homeostatu.
Inaczej mówiąc, jest to zależność decyzji od emocji i refleksji.
Powyższa definicja wyłącza z pojęcia motywacji odrębne występowanie skojarzeń 1,
3 i 7, jako nie związanych z działaniem homeostatu, oraz skojarzenia 6, jako nie związanego z
decyzjami.
Łatwo zauważyć, że spośród pozostałych czterech skojarzenia 2 i 4 wspierają decyzję
(tj. przyczyniają się do powstawania decyzji), natomiast skojarzenia 5 i 8 blokują decyzję (tj.
przeciwdziałają powstawaniu decyzji). Pozwala to wyróżnić dwie następujące możliwości
skrajne.
M o t y w a c j a o f e n s y w n a jest to motywacja, w której działanie homeostatu
wspiera decyzję.

Rys. 10.6 Motywacje silne
a) motywacja ofensywna (aprobata wrażenia i aprobata decyzji)
b) motywacja defensywna (awersja wrażenia i awersja decyzji)

Schemat motywacji ofensywnej jest przedstawiony na rys. 10.6a. Nawet jeżeli moc
korelacyjna, płynąca na drodze od Vr do Ve wskutek pojawienia się bodźca S, jest nie
wystarczająca do spowodowania reakcji R, to jednak reakcja ta może nastąpić dzięki
dopływom mocy korelacyjnej na drodze od Vh do Vr (skojarzenie refleksja—wrażenie) oraz
na drodze od Vh do Ve (skojarzenie refleksja—decyzja).
Inaczej mówiąc, nawet słabe wrażenie, ale wzmocnione wyobrażeniami wywołanymi
przez refleksję w postaci aprobaty wrażenia i decyzji, może spowodować decyzję i reakcję.

183

Jest to przypadek silnej motywacji ofensywnej, w odróżnieniu od przypadków, gdy
występuje tylko jeden z tych dwóch dopływów mocy korelacyjnej (tj. tylko aprobata wrażenia
lub tylko aprobata decyzji) i okazuje się wystarczający do spowodowania reakcji.
Jeżeli do spowodowania decyzji wystarcza sama tylko aprobata wrażenia lub sama
aprobata decyzji, to nie jest wszystko jedno, która z nich występuje. Różnica polega na tym,

że pod wpływem aprobaty określonego wrażenia, a więc określonego bodźca, mogą
powstawać różne decyzje (jeżeli od tego samego receptora kilka dróg o dostatecznej
przewodności prowadzi do różnych efektorów) natomiast aprobata określonej decyzji może
wywoływać określoną reakcję pod wpływem różnych wrażeń, a więc różnych bodźców
(jeżeli do tego samego efektora kilka dróg o dostatecznej przewodności prowadzi od różnych
receptorów).
Przejawem motywacji opartej na skojarzeniach r e f l e k s j a — w r a ż e n i e jest
zachowanie wynikające z upodobania do doznawania określonych wrażeń, wywoływanych
przez bodźce rzeczywiste (np. gastronomiczne, turystyczne itp.), lub zmyślone (np. w
powieściach, filmach itp.), a nawet będące tworami własnej wyobraźni.
Zachwyt stwarza gotowość do rozmaitych decyzji i reakcji. Wiadomo, że pięknym
kobietom mężczyźni chętnie wyświadczają rozmaite przysługi, od ustąpienia miejsca w
tramwaju do narażenia się na niebezpieczeństwo („w obronie czci kobiety” wzmocnionej
urodą). Również kobiety, którym dostarcza się odpowiednich wrażeń, są skłonniejsze do
wielu rzeczy i nawet szatan doradzał Faustowi obdarowanie Małgorzaty klejnotami.
Pod wpływem silnych wrażeń kibice sportowi są zdolni do najdzikszych wybryków.
To samo można powiedzieć o nastolatkach na występach idolów beatowych.
Do tego rodzaju motywacji należy też upodobanie do przeżyć erotycznych po ciemku
— ograniczone tym wrażenia są wzbogacane własnymi wyobrażeniami, upiększającymi
rzeczywistość, a przez to bardziej podniecającymi.
Dostarczanie atrakcyjnych wrażeń jest powszechnie stosowanym środkiem do
„zmiękczania” ludzi, tj. do wywoływania u nich postępowania, do jakiego w innych
okolicznościach byliby mniej skłonni.
Tak na przykład łatwiej z opornym kontrahentem ubić interes przy dobrej kolacji, a i
call girls zostały wymyślone do podobnych celów.

184

Przejawem motywacji opartej na skojarzeniach r e f l e k s j a — d e c y z j a

jest

zachowanie wynikające z upodobania do decydowania.
Często ludzie, którym ich zawód nie daje możliwości decydowania, sami sobie takie
możliwości stwarzają, przeważnie przez zajmowanie się sprawami bez znaczenia, dzięki
czemu nikt im tego nie zabrania. Można tu wymienić ludzi grywających z zapałem w brydża,
uprawiających własny ogródek, zajmujących się majsterkowaniem lub jakimkolwiek innym
hobby.
Istnieją też działacze z zamiłowania, znajdujący upodobanie w organizowaniu
czegokolwiek, wycieczki krajoznawczej albo zbiórki na cele dobroczynne, przedstawienia
amatorskiego albo czyjegoś jubileuszu, byleby o czymś decydować — to urodzeni prezesi
„jednoosobowych” zarządów.
Są amatorzy jeżdżenia samochodem, pomimo że to jest im niepotrzebne ani do
załatwiania jakichkolwiek spraw, ani do oglądania nowych widoków, a tylko stanowi źródło
satysfakcji z kierowania tym pojazdem.
Filateliści zabiegają o zdobycie znaczka brakującego im do skompletowania serii,
chociaż to do niczego nie służy poza satysfakcją z samego osiągnięcia celu. Podobnie jest z
wszelkimi innymi kolekcjonerami (nie odnosi się to do ludzi handlujących kolekcjami, ci
bowiem niczego nie zbierają, do nabytych kolekcji nie mają żadnego przywiązania i z
łatwością się ich pozbywają z odpowiednim zyskiem).
Należy tu również wymienić donżuanów pasjonujących się pokonywaniem trudności
uwodzenia, bez większego zainteresowania samymi obiektami tych zabiegów.
M o t y w a c j a d e f e n s y w n a jest to motywacja, w której działanie homeostatu
blokuje decyzję.
Schemat motywacji defensywnej jest przedstawiony na rys. 10.6b. Nawet gdyby moc
korelacyjna, płynąca na drodze od Vr do Ve wskutek pojawienia się bodźca S, była
wystarczająca do spowodowania reakcji R, to jednak reakcja ta może zostać uniemożliwiona
przez odpływy mocy korelacyjnej na drodze od Vr do Vp (skojarzenie wrażenie—emocja)
oraz na drodze od Ve do Vp (skojarzenie decyzja—emocja).
Inaczej mówiąc, nawet silne wrażenie, ale osłabione wyobrażeniami wywołującymi
emocję w postaci awersji wrażenia i decyzji, może nie spowodować decyzji i reakcji.

185

Jest to przypadek silnej motywacji defensywnej, w odróżnieniu od przypadków, gdy
występuje tylko jeden z tych dwóch odpływów mocy korelacyjnej (tj. tylko awersja wrażenia
lub tylko awersja decyzji) i okazuje się wystarczający do uniemożliwienia reakcji.
Jeżeli do uniemożliwienia decyzji wystarcza sama tylko awersja wrażenia lub sama
awersja decyzji, to nie jest wszystko jedno, która z nich występuje. Różnica polega na tym, że
pod wpływem awersji określonego wrażenia, a więc i określonego bodźca mogą zostać
uniemożliwione różne decyzje i reakcje, natomiast awersja określonej decyzji może
uniemożliwić spowodowanie określonej reakcji przez różne wrażenia, a więc przez różne
bodźce.
Przejawem motywacji opartej na skojarzeniach w r a ż e n i e —e m o c j a

jest

zachowanie wynikające z odrazy do doznawania określonych wrażeń, wywoływanych
zarówno przez bodźce rzeczywiste, jak i zmyślone, a nawet będące tworami własnej
wyobraźni (np. widok człowieka przejeżdżanego przez pociąg rzeczywiście lub na filmie, a
nawet samo wyobrażenie takiej sceny).
Wstręt zmniejsza gotowość do rozmaitych decyzji i reakcji. Przełknięcie najlepszych
potraw może się okazać niemożliwe, gdy są podane na talerzu zabrudzonym resztkami
czyjegoś jedzenia. Interesant potraktowany opryskliwie przez urzędnika może się okazać
niezdolny do należytego przedstawienia swojej sprawy. Traci się ochotę do działalności w
miejscach odświeżających jakieś urazy, np. przypominających przeżyte tam upokorzenia, itp.
Typowym jest zjawisko obezwładniającego wpływu przerażenia. W klasycznej, znanej
z wielu filmów, sytuacji znieruchomienie ofiary na widok mordercy, z wolna zbliżającego się
z nożem w ręku wydaje się nielogiczne — wobec braku wątpliwości co do morderczych
zamiarów napastnika w interesie ofiary jest dokonanie jakiejkolwiek próby obrony, ucieczki
lub alarmu, jako że nawet znikomo mała szansa jest lepsza od żadnej. Tymczasem ręce i nogi
ofiary są jak sparaliżowane, a z krtani nie wydobywa się żaden głos. Sprawa staje się jasna,
gdy wziąć pod uwagę, że wielkie przerażenie powoduje wielki wzrost potencjału
perturbacyjnego,

na

co

homeostat

reaguje

wielkim

zmniejszeniem

potencjału

homeostatycznego i takim odpływem mocy korelacyjnej z drogi prowadzącej do efektorów,

że jej tam prawie nic nie zostaje, a więc jakiekolwiek decyzje i reakcje stają się niemożliwe.
Do przejawów motywacji omawianego rodzaju należą również przypadki, gdy osoby,
w których wychowaniu dominowało tabu seksualne, odczuwają silne skrępowanie spotykając

186

się z aluzjami erotycznymi, a nawet z wypowiedziami nie mającymi z tym nic wspólnego, ale
kojarzącymi się z własnymi wyobrażeniami natury erotycznej.
Przejawem motywacji opartej na skojarzeniach d e c y z j a — e m o c j a

jest

zachowanie wynikające z niechęci do decydowanie w określonych sprawach.
Tak na przykład, bywają osoby nie znoszące organizowania czegokolwiek albo
załatwiania spraw w urzędach, albo procesowania się, albo zajmowania się zakupami
wymagającymi dokonywania wyboru lub targowania się, itp. Postawione wobec konieczności
podejmowania decyzji w takich sprawach zwykle odkładają to na później, aż sytuacja tak się
zmieni, że nie będzie już o czym decydować. Jest to zrozumiałe — wobec wzrostu potencjału
perturbacyjnego maleje potencjał homeostatyczny, powodując zmniejszenie przepływu mocy
korelacyjnej do efektorów.
M o t y w a c j a c h w i e j n a jest to motywacja częściowo ofensywna, a częściowo
defensywna.
Motywacja taka prowadzi do decyzji albo nie, w zależności od tego, czy w wyniku
działania homeostatu dopływ mocy korelacyjnej przewyższa nad odpływem, czy też odpływ
nad dopływem. Wynik może więc być zależny od drobnych okoliczności.
W

szczególności

motywacja

chwiejna

może

być

ofensywno—

d e f e n s y w n a , tj. polegająca na występowaniu aprobaty wrażenia z awersją decyzji, albo
d e f e n s y w n o — o f e n s y w n a , tj. polegająca na występowaniu awersji wrażenia z
aprobatą decyzji (rys. 10.7).

Rys. 10.7 Motywacje chwiejne
a) motywacja ofensywno—defensywna (aprobata wrażenia i awersja decyzji)
b) motywacja defensywno—ofensywna (awersja wrażenia i aprobata decyzji)

187

Przykładem może być sytuacja, gdy od nieprzyjemnej osoby otrzymuje się
zaproszenie do przyjemnej czynności, albo sytuacja, gdy od przyjemnej osoby otrzymuje się
zaproszenie do nieprzyjemnych czynności.
W motywacji chwiejnej zachodzi przeciwstawność awersji i aprobaty, jest to jednak
jeden proces motywacyjny, który musi się zakończyć powstaniem lub niepowstaniem decyzji.
Znaczy to, że motywacja chwiejna musi się przekształcić w słabą motywację ofensywną lub
w słabą motywację defensywną.
Od motywacji chwiejnej należy odróżniać występowanie dwóch (lub więcej)
motywacji naraz.
R o z t e r k a 5 jest to występowanie wielu motywacji prowadzących do wzajemnie
wyłączających się sytuacji.
Nastąpienie jednej ze wzajemnie wyłączających się sytuacji jest rozstrzygnięciem
rozterki.
Rozterki mogą być trojakiego rodzaju:
 między motywacjami ofensywnymi, „wybór większego dobra”,
 między motywacjami defensywnymi, „wybór mniejszego zła”,
 między motywacjami chwiejnymi, „dobro i zło albo nic”.
W każdym z tych przypadków może występować wiele motywacji, ale dla
uproszczenia rozważań ograniczymy się do dwóch motywacji.
Rozterka między dwiema motywacjami ofensywnymi polega na tym, że wskutek
istnienia dwóch dróg skojarzeniowych, którymi dopływa moc korelacyjna, działanie
homeostatu wspiera dwie różne decyzje. Jest to więc rozterka między dwiema aprobatami.
Rozstrzygnięcie rozterki następuje, gdy rozpływ mocy korelacyjnej spowoduje wzrost
potencjału efektorowego wystarczający do powstania jednej z tych decyzji. Rozterka
pozostaje nie rozstrzygnięta, gdy moc korelacyjna, pomimo że byłaby wystarczająca do
spowodowania każdej decyzji z osobna, rozpływa się na dwie drogi tak, że na żadnej nie
wystarcza do spowodowania decyzji.

5

Psychologowie nazywają rozterki „konfliktami”, ale termin ten wydaje się odpowiedniejszy do określenia

wzajemnego przeciwdziałania dwóch systemów autonomicznych (np. dwóch osób o sprzecznych interesach).

188

Praktycznie rozterka taka powstaje wobec możności wyboru między dwiema
sytuacjami, z których każda byłaby lepsza od sytuacji obecnej. Nierozstrzygnięcie rozterki
prowadzi do pozostawienia obecnej sytuacji bez zmiany.
Jako przykłady można wskazać dokonywanie wyboru między dwoma prezentami,
między dwiema propozycjami objęcia wyższego stanowiska, między dwoma atrakcyjnymi
zaproszeniami itp.
Znaną ilustracją literacką rozterki nie rozstrzygniętej jest bajka Ezopa o ośle, który
zginął z głodu, nie zdoławszy dokonać wyboru między owsem a sianem.
Rozterka między dwiema motywacjami defensywnymi polega na tym, że wskutek
istnienia dwóch dróg skojarzeniowych, którymi odpływa moc korelacyjna, działanie
homeostatu blokuje dwie różne decyzje, prowadzące do dwóch różnych sytuacji, chociaż
jedna z tych sytuacji musi nastąpić. Jest to więc rozterka między dwiema awersjami.
Rozstrzygnięcie rozterki następuje, gdy rozpływ mocy korelacyjnej spowoduje wzrost
potencjału efektorowego wystarczający do powstania jednej z tych decyzji, czyli gdy jedna z
motywacji defensywnych przekształci się w motywację ofensywną. Rozterka pozostaje nie
rozstrzygnięta, gdy moc korelacyjna nie wystarcza do spowodowania żadnej decyzji.
Praktycznie rozterka taka powstaje wobec konieczności wyboru między dwiema
sytuacjami, z których każda będzie gorsza od sytuacji obecnej. Nierozstrzygnięcie rozterki
prowadzi do wymuszonej zmiany obecnej sytuacji.
Na przykład u skazanego na grzywnę z zamianą na areszt występują dwie motywacje
defensywne, a mianowicie nie chce on ani zapłacić, ani przebywać w areszcie, ale stoi wobec
konieczności wyboru, gdyż obecna sytuacja nie może być utrzymana. Jeżeli dla skazanego
grzywna jest drobnym wydatkiem, areszt zaś dużą kompromitacją, to będzie on wolał
zapłacić, co oznacza przekształcenie się motywacji defensywnej niezapłacenia w motywację
ofensywną zapłacenia. W razie nierozstrzygnięcia rozterki może zostać sprowadzony przez
policję do aresztu, czyli z dwóch złych sytuacji nastąpiłaby gorsza, i właśnie aby do tego nie
dopuścić, skazany wybiera sytuację mniej złą, decydując się na zapłacenie grzywny.
Rozterka między dwiema motywacjami chwiejnymi różni się od poprzednich tym, że
w każdej motywacji chwiejnej występuje dopływ i odpływ mocy korelacyjnej, i w zależności
od przewagi jednego nad drugim jest to motywacja słabo ofensywna bądź motywacja słabo
defensywna. W związku z tym od drobnych okoliczności może zależeć, czy rozterka między
motywacjami chwiejnymi przekształci się w rozterkę między motywacjami słabo

189

ofensywnymi czy też słabo defensywnymi oraz jakie będzie rozstrzygnięcie. W obu tych
przypadkach rozterka staje się jedną z omówionych poprzednio.
Różnica między dwiema motywacjami chwiejnymi jest wyraźniejsza, gdy jedna z nich
jest przeciwieństwem drugiej, jeśli bowiem któraś z nich jest ofensywna, to pozostała jest na
pewno defensywna. Jest to równoznaczne z przekształceniem się rozterki między dwiema
motywacjami chwiejnymi w dwie osobne rozterki, z których każda zachodzi między jedną z
motywacji chwiejnych z jej przeciwieństwem.
Praktycznie rozterki takie powstają wobec konieczności wyboru między sytuacją,
która od sytuacji obecnej będzie pod pewnym względem lepsza, a pod innym gorsza, a
sytuacją obecną. Z faktu, że rezygnacja, tj. poprzestanie na sytuacji obecnej, stanowi jedną z
możliwości, wynika, że w takich rozterkach zawsze występuje rozstrzygnięcie.
Typowym przykładem rozterek między motywacjami chwiejnymi jest dokonywanie
wyboru przy zakupach. W celu bliższego objaśnienia tego rodzaju rozterek przypuśćmy, że
klient sklepu radiotechnicznego zastanawia się, czy nabyć radioodbiornik dwuzakresowy za
1000 zł czy też trzyzakresowy za 2000 zł. Jest to rozterka między motywacjami chwiejnymi,
w każdej z nich bowiem występuje aprobata uzyskania radioodbiornika oraz nieodłączna od
niej awersja wydania pieniędzy. Dla klienta może przy tym nie być pewne, czy obie te
motywacje okażą się ofensywne, czy defensywne, czy też jedna z nich stanie się ofensywna,
druga zaś defensywna. Do wyjaśnienia tej wątpliwości klient dochodzi przez rozstrzygnięcie
rozterki, czy np. nabyć radioodbiornik trzyzakresowy za 2000 zł, czy postąpić przeciwnie, tj.
nie uzyskać tego radioodbiornika i nie ponieść wydatku, czyli zrezygnować. Zrezygnuje,
jeżeli uzna, że kwota 2000 zł ma dla niego większą wartość niż wspomniany radioodbiornik.
Oceniwszy w podobny sposób drugi radioodbiornik klient będzie wiedział, czy stoi on przed
wyborem między dwoma korzystnymi zakupami, czy między dwoma niekorzystnymi, czy też
między korzystnym a niekorzystnym. Tylko pierwsza z tych rozterek może być trudna do
rozstrzygnięcia, druga nie jest rozterką (chyba że klient byłby z jakichś przyczyn zmuszony
nabyć jeden z radioodbiorników), trzecia zaś rozstrzygnęłaby się na korzyść zakupu
korzystnego.
Wszystkie rodzaje rozterek mają to wspólnego ze sobą, że albo rozpływ mocy
korelacyjnej stanie się w jakiejś chwili wystarczający do powstania jakiejś decyzji i reakcji
zmieniającej sytuację, albo pozostanie niewystarczający do spowodowania jakiejkolwiek
decyzji i reakcji, a wobec tego sytuacja pozostanie niezmieniona (dopóki nie nastąpi jej
zmiana z innych przyczyn).
190

Przed rozstrzygnięciem może też nastąpić likwidacja rozterki wskutek zmiany
sytuacji, na przykład, gdy ktoś tak długo wahał się, czy kupić antyczny mebel za wysoką
cenę, aż tymczasem kupił go ktoś inny.
Opisany mechanizm motywacji pozwala zrozumieć błędność rozpowszechnionego
mniemania, jakoby rozstrzyganie rozterek opierało się na porównaniu możliwych wyników,
zwłaszcza dających się określić liczbowo, i nieuchronnie prowadziło do decyzji
zapewniających lepsze wyniki. Takiego zdania byli np. dawni ekonomiści, uważający, że
człowiek to homo oeconomicus, który mając możność nabycia takiego samego towaru po
różnych cenach, dokona zakupu tam, gdzie cena jest najniższa. Dziś wiadomo, że
niekoniecznie tak się dzieje. Nabywcy są skłonni przepłacać towary, gdy są uprzejmiej
obsługiwani, gdy sprzedawczyni jest przystojna, gdy nie trzeba długo czekać, gdy sklep jest
elegantszy, gdy nie trzeba daleko chodzić, gdy można dokonać zakupu w dogodniejszej
porze, gdy chodzi o poparcie rodaków (np. między emigrantami), gdy przy zakupie można
sobie pogadać, gdy można dokonywać zakupów na kredyt, itp.
Rozstrzygnięcie rozterek wynika z rozpływów mocy korelacyjnej, co w wielu
przypadkach może się pokrywać z oceną możliwych sytuacji, ale bynajmniej nie musi, i to
nawet gdy oceny dają się ujmować liczbowo, a więc są łatwo porównywalne.
Jako przykład można tu wskazać rozterkę, czy grać na loterii, czy nie. W celu jej
rozstrzygnięcia można by obliczyć prawdopodobieństwo wygranej, a wówczas okazałoby się,

że statystycznie traktowany uczestnik otrzymuje mniej niż wpłaca, ponosi więc stratę,
stanowiącą zysk monopolu loteryjnego (gdzie zresztą opracowano regulamin, aby tak właśnie
było). W rzeczywistości rozterka ta rozstrzyga się na podstawie porównania mocy
korelacyjnych, a ponieważ motywacja ofensywna związana z nadzieją sporej wygranej często
przeważa nad motywacją defensywną związaną z pewnością utraty drobnej kwoty na kupno
losu loteryjnego, więc dlatego tak wiele osób grywa na loterii, przynajmniej do czasu gdy
częste przegrane wywołują rejestraty skojarzeń, które doprowadzą do przewagi motywacji
defensywnej nad ofensywną, tj. do zaprzestanie gry.
Rozpatrzmy inny przykład. Meloman zastanawia się przed kasą teatru operowego, czy
zapłacić 50 złotych za bilet na Lohengrina. Cena biletu jest dokładnie wymierna liczbowo, ale
jak wycenić spodziewany zysk z obecności na przedstawieniu, aby stwierdzić, czy jest on
mniejszy, czy większy od ceny biletu? To, że pomimo niemożności liczbowego dokonania
oceny rozterka tego rodzaju jest rozstrzygalna, wynika choćby z faktu, że jedni kupują bilety,
a inni rezygnują. Można by też przeprowadzić prosty eksperyment, z którego wyniknęłoby, że
191

zapytany o to Kowalski bez wahania wyraziłby gotowość kupna biletu za 2 złote i bez
wahania odmówiłby zapłacenia za bilet 2000 złotych. Nie wahałby się również przy
propozycjach 5 złotych i 500 złotych. Przy dalszym zbliżaniu granic okazałoby się, że np.
przy kwotach 40 złotych i 60 złotych Kowalski zaczyna się już wahać. Znaczy to, że dla
niego przedstawienie Lohengrina jest wymierne, tyle tylko że nie z dokładnością do jednej
złotówki, lecz z dwudziestozłotowym przedziałem niepewności. Ale to nie jest wymierność w
pieniądzach, lecz w mocy korelacyjnej. Na cóż bowiem Kowalski czeka, wpatrując się w
cennik i afisz operowy? Czeka na to, że przy czytaniu np. nazwisk śpiewaków i dyrygenta
odczuje coś zachęcającego bądź zniechęcającego, co przeważy rozstrzygnięcie jego rozterki
w jedną lub w drugą stronę. Jest to jednak nic innego (chociaż Kowalski nie zdaje sobie z
tego sprawy) jak oczekiwanie, że przy jakimś kolejnym przepływie mocy korelacyjnej
rozkład potencjałów efektorowych spowoduje przekroczenie potencjału decyzyjnego jakichś
efektorów: ręki, która sięgnie po pieniądze do portfela, albo nóg, których poruszenia oddalą
go od kasy.
Jest godne uwagi, że rola energii w rozstrzyganiu rozterek w organizmie wydaje się
znajdować potwierdzenie w tak często spotykanych wyrażeniach potocznych, jak np. że
komuś na myśl o czymś „serce mocniej zabiło”, albo „czuł, jak gdyby go coś ciągnęło”.
Typowym przykładem jest sytuacja, gdy córce nie mogącej zdecydować się na wybór męża
matka mówi, żeby postąpiła, „jak ci serce dyktuje” — ta rozsądna rada zmierza do
stwierdzenia, który z kandydatów wywołuje u niezdecydowanej dziewczyny większy
przepływ mocy korelacyjnej.
Gdy ze wzrostem mocy korelacyjnej wzrastają potencjały receptorowe i niewiele już
brakuje do przekroczenia potencjałów decyzyjnych jakichś efektorów, powstanie decyzji jest
bliskie, ale może się oddalać, jeżeli tymczasem potencjały efektorowe na tych efektorach
zmaleją, a zaczną wzrastać potencjały efektorowe na innych efektorach, i wobec tego zacznie
się zbliżać inna decyzja, itd.
Takie fluktuacje mocy korelacyjnej i potencjałów efektorowych mogą wreszcie
spowodować, że zostaną przekroczone potencjały decyzyjne takich efektorów, których
reakcje bynajmniej nie są najkorzystniejsze, czyli powstanie d e c y z j a p o c h o p n a .
Do nagłego wzrostu mocy korelacyjnej wywołującego decyzję pochopną może dojść
pod wpływem silnych wrażeń lub wyobrażeń, a nawet słabych, jeżeli pojawiły się w chwili,
gdy w rozpływie mocy korelacyjnej niewiele brakowało do spowodowania jakiejś decyzji i

192

wywołały dodatkowy wzrost mocy korelacyjnej, który już wystarczył do spowodowania tej
decyzji.
Tak na przykład z powodu błahych incydentów znieważali się „ludzie honoru”, a z
kolei za zniewagi wyzywali się na pojedynki, i w rezultacie nic nie znaczące przyczyny
mogły z dnia na dzień spowodować tragiczne skutki.
Do decyzji pochopnych łatwo dochodzi np. między współmałżonkami stale
podrażnionymi, najzwyklejsze pytanie może wywołać uszczypliwą odpowiedź, która z kolei
spowoduje kłótnię.
Z reguły pochopne są decyzje, do których dochodzi w pośpiechu, w gniewie, w
podnieceniu, pod wpływem drażniących wspomnień, pod wpływem namowy z użyciem
argumentów „trafiających w czułą strunę”, pod wpływem wyobrażeń niewłaściwych przy
braku właściwych, itp.
Zrozumienie mechanizmu decydowania pozwala sformułować zasadę, że d e c y z j e
są

zawsze

takie,

do

jakich

najwcześniej

powstały

wystarczające warunki.
Znajomość tej zasady najbardziej jest potrzebna prawnikom, na miejsce wynalezionej
przez nich absurdalnej zasady, że nikt nie może się tłumaczyć nieznajomością prawa. Wydaje
im się, że gdy przepisy znalazły się w kodeksie, wszystko inne jest tylko zmartwieniem
przestępców. Nie potrafią zrozumieć, że kultura polega nie na tym, żeby były odwszalnie,
lecz na tym, żeby były niepotrzebne.
Mówiąc wyraźniej, społeczeństwo nie tego przecież potrzebuje, żeby przestępcy
ponosili kary „sprawiedliwie” wymierzone według cennika przestępstw, jakim jest w istocie
kodeks karny, lecz żeby nie zostawali przestępcami, do tego zaś jest niezbędne, żeby zanim
nimi zostali, zapoznali się i przejęli konsekwencjami przestępstwa dla dalszego życia swoich
ofiar i swojego własnego.
A jakiegoż przejęcia można oczekiwać u kogokolwiek czytającego wzmiankę w
gazecie, że jacyś złodzieje zostali skazani na ileś tam lat więzienia. Nawet przeczytanie
całego kodeksu od deski do deski nie mogłoby wywrzeć innego skutku niż znudzenie. Aby
się przejąć jakąś sprawą, nie wystarczy o niej się dowiedzieć, trzeba ją sobie wyobrazić, a
ponieważ przestępstwa popełniają przeważnie ludzie o małej wyobraźni, trzeba im sprawy
pokazywać.
Ze zrozumieniem tej prawdy zdarzyło mi się spotkać tylko raz, i to nie u prawników,
lecz u artystów.
193

Mam na myśli pewien angielski film, zaczynający się od tego, że na komendę policji
przyprowadzono dziewczynę, aresztowaną za awanturowanie się na ulicy wraz z grupą nieco
starszych od niej łobuzów. Na pytania zadawane przez policjantkę dziewczyna odpowiadała
kpinami. Wtedy policjantka zaprowadziła ją do przyległej sali, gdzie po chwili zaczęła się
projekcja filmu. Ten film w filmie przedstawiał koleje podobnej dziewczyny i podobnego
gangu łobuzów — najpierw były wybryki, potem drobne kradzieże w sklepach, potem
rabunki w kioskach, itd., aż do morderstwa rabunkowego, w którym bohaterka policyjnego
filmu tylko stała na straży, ale to wystarczyło do skazania jej za współudział w morderstwie.
W miarę oglądania tego filmu aresztantka traciła hardość i ochotę do kpin. Ale w tym
policyjnym filmie nie było w ogóle mowy o przepisach prawnych, natomiast był tam
pokazany mechanizm postępującej degrengolady aż do życiowej ruiny, zwyczajny, a przez to
tym bardziej wstrząsający.
Po projekcji filmowa policjantka nie straszyła dziewczyny ani nie prawiła morałów,
wystarczyło, że jej uświadomiła, jak wygląda dalszy ciąg takiej drogi, gdy się z niej nie
zejdzie na początku.
Widać tu różnicę między dowiedzeniem się o czymś a przejęciem się czymś. Owa
dziewczyna nie dowiedziała się, co by ją czekało, gdyż jej przyszłość niewątpliwie byłaby
pod wieloma względami odmienna, ale przejęła się sensem tego, co zobaczyła.
Prawnikom, jak przedtem psychologom, wydaje się, że reakcje człowieka zależą od
bodźców i że wobec tego wystarczy zadbać o bodźce (ogłoszenie przepisów), aby wywołać
pożądane reakcje (zachowanie zgodne z przepisami).
Tymczasem główny łańcuch zależności jest następujący: reakcje zależą od decyzji,
decyzje zależą od wyobrażeń decyzji, wyobrażenia decyzji zależą od refleksji, refleksje zależą
od emocji, emocje zależą od wyobrażeń bodźców, wyobrażenia bodźców zależą od wrażeń, a
dopiero wrażenia zależą od bodźców.
W dwóch miejscach tego łańcucha występują wyobrażenia. Są to wyobrażenia
obejmujące informacje poznawcze (wyobrażenia bodźców) oraz wyobrażenia obejmujące
informacje decyzyjne (wyobrażenia decyzji), czyli informacje o tym, jakie sytuacje bywają i
co się w nich robi. Jeżeli tych wyobrażeń jest niewiele, to i cały łańcuch jest niewiele wart.
Troskę o wyobrażenia w sprawach wkraczających w zakres prawa pozostawiają
prawnicy innym, nie wiadomo komu, to znaczy nikomu, grunt, że się sami od niej uwolnili.
W sferach prawniczych przebąkuje się niekiedy o potrzebie popularyzacji prawa, ale gdyby
się nawet ją realizowało, to nie byłoby to wcale to, co jest potrzebne naprawdę.
194

Aby nie być gołosłownym, sięgnę do przykładu pierwszego z brzegu. Niemłoda już
kobieta ma męża pijaka, którego ulubionym zajęciem jest bicie jej i dzieci. Gdy żona udaje się
pod opiekę prawa, dowiaduje się, że są to sprawy rodzinne, nie można w nie ingerować.
Gdyby mąż ją ciężko okaleczył — a to co innego, wtedy prawnicy zajrzą do cennika
przestępstw i wyślą brutala na rok lub dwa do więzienia. Tylko się nie zatroszczą o to, że na
ten czas rodzina utraci żywiciela, a po jego powrocie będzie doznawać mściwego traktowania
za złożenie skargi i zeznania w sądzie. Gdy katowana kobieta chwyci wreszcie za cokolwiek,
co znajdzie się pod ręką, i łupnie drania w łeb, niech modli się przy tym, żeby mu się nie stała
jakaś krzywda, bo wtedy sama znajdzie się przed sądem jako oskarżona, a prokurator będzie
wywodził, że przekroczyła granice obrony koniecznej — jak gdyby walka z rozbestwionym
pijakiem była czymś w rodzaju polemiki na uniwersyteckim seminarium prawniczym, gdzie
zważywszy wszelkie pro i contra ustala się w końcu, że dopuszczalnym narzędziem obrony
mogłaby być najmniejsza z doniczek, i tak rzucona, żeby nabiła na czole co najwyżej guza

średniej wielkości. W całym aparacie prawa nie znajdzie się natomiast ani słowa odpowiedzi,
co się w podobnych sytuacjach robić powinno. A w życiu tylko takie odpowiedzi są
potrzebne.
Tej kobiecie (a zapewne i jej mężowi) przydałoby się obejrzenie, w porę, filmu
przedstawiającego perypetie podobnej kobiety w podobnych sytuacjach i kończącego się
autorytatywnym stwierdzeniem: „postąpiła pani jak należało”. Filmu, którego nie ma.
Spośród skojarzeń uwidocznionych na rys. 10.5 wymagają także omówienia
skojarzenia 3 i 6.
M o t y w a c j a z e r o w a występuje w powstawaniu decyzji wyłącznie wskutek
skojarzenia potencjału receptorowego z potencjałem efektorowym (skojarzenie wrażenia z
decyzją).
Jest to omówiony już poprzednio jeden z trzech przypadków skojarzeń mogących
przyczyniać się do powstawania reakcji bez udziału homeostatu, zilustrowany przykładem
szczura w klatce, u którego wytworzył się odruch warunkowy (instrumentalny) naciskania
pedału w celu zdobycia kawałka słoniny. Oczywiście, samo wytwarzanie takiego odruchu
wymaga udziału homeostatu i opiera się na motywacji ofensywnej. Od czasu jednak gdy
skojarzenie się utrwali, czyli powstanie jego rejestrat w postaci dużej przewodności drogi od
Vr do Vp, dalsze pojawienie się bodźca wywołuje przepływ dużej mocy korelacyjnej po tej
drodze, wystarczający do spowodowania decyzji i reakcji.
195

Skojarzenie tego rodzaju zostało tutaj przypomniane w celu okazania, że można je
również traktować z punku widzenia motywacji. Jest to mianowicie brak motywacji, gdyż
wrażenie wywołuje skojarzoną z nim decyzję, zanim działanie homeostatu zdąży odegrać
jakąkolwiek rolę, czyli bez udziału emocji i refleksji.
Motywacja zerowa ma wyraźny sens praktyczny w sytuacjach, gdy określona reakcja
na określony bodziec powinna nastąpić jak najszybciej, a więc bez straty czasu na
powstawanie emocji i refleksji, zresztą niepotrzebnych, gdyż odegrały one już swoją rolę przy
wytwarzaniu skojarzenia.
Jako przykład motywacji zerowej można przytoczyć odruchowe zadawanie ciosów
przez szermierzy lub pięściarzy w sytuacjach, do których zostali wytrenowani.
Motywacja zerowa zasługuje na wzmiankę, również z tego względu, że na dążeniu do
niej opiera się wdrażanie ludzi do „ślepego posłuszeństwa”, dryl, tresura wychowawcza,
której ideałem jest takie urobienie człowieka, żeby działał jak dzwonek elektryczny — gdy
się naciśnie przycisk, dzwonek ma dzwonić.
Podobną postawę spotyka się również w stosunkach prawnych, w postaci wymagań
przestrzegania przepisów, nawet gdy są szkodliwe. Jest to równoznaczne z wyłączeniem
emocji i refleksji, a więc motywacji. Przepisy, zamiast środkiem do celu, stały się celem same
dla siebie. Nic dziwnego, że w rozwoju tak pojmowanego prawa nie uważano za potrzebne
troszczyć się o wyobrażenia, o których była mowa powyżej.
Rzecz jasna, chodzi nie o anulowanie wszelkich przepisów, lecz o rozdzielenie
odpowiedzialności, aby za szkody wynikłe ze stosowania przepisów odpowiadał ten, kto ich
przestrzegania wymaga (dotychczas nikt za to nie odpowiada), a za szkody wynikłe z
niestosowania przepisów odpowiadał ten, kto ich nie przestrzega (dotychczas odpowiada się
za nieprzestrzeganie przepisów, choćby nieszkodliwe, a nawet gdy jest pożyteczne, stanowi to
co najwyżej okoliczność łagodzącą). Utarte od wieków traktowanie prawa sprowadza się do
tego, że ludzie nieodpowiedzialni za nic narzucają przepisy ludziom odpowiedzialnym za
wszystko.
M o t y w a c j a j a ł o w a występuje w korelacji opartej wyłącznie na skojarzeniu
potencjału homeostatycznego z potencjałem perturbacyjnym (skojarzenie refleksji z emocją).
Przy braku jakichkolwiek bodźców występuje stan równowagi — potencjał
homeostatyczny Vh i potencjał perturbacyjny Vp są stałe, a ich różnica powoduje stały
przepływ mocy korelacyjnej (na drodze Vh do Vp).

196

Dzięki temu, że w takim stanie występują określone potencjały Vh i Vp, możliwe jest
ich zwiększanie się bądź zmniejszanie, w zależności od występowania bodźców
powodujących rozpływ mocy korelacyjnej po różnych drogach skojarzeniowych, a w
konsekwencji wspieranie pewnych decyzji i przeciwdziałanie innym. Tak więc motywacja
jałowa jest podstawowym składnikiem innych rodzajów motywacji (oczywiście z wyjątkiem
motywacji zerowej jako niezależnej od działania homeostatu).
Ponieważ warunkiem funkcjonowania korelatora w interesie systemu autonomicznego
jest udział homeostatu, więc dogodnie jest wyróżnić terminologicznie procesy korelacyjne, w
których warunek ten jest spełniany.
W tym celu wprowadzimy konwencje terminologiczne:
— ś w i a d o m o ś ć jest to przepływ mocy korelacyjnej spowodowany różnicą
potencjału homeostatycznego i potencjału perturbacyjnego,
— m y ś l e n i e jest to przepływ mocy korelacyjnej zależny od działania homeostatu
i od występujących bodźców.
W odróżnieniu od myślenia, świadomość jest stanem emocji i refleksji występującym
niezależnie od bodźców. Świadomość jest więc podstawowym składnikiem myślenia.
Przy takich konwencjach poza zakresem myślenia pozostają odruchy wszystkich
trzech rodzajów, tj. oparte na skojarzeniach między wrażeniami (a więc między bodźcami),
między decyzjami (a więc między reakcjami), oraz między wrażeniem a decyzją (a więc
między bodźcem a reakcją). Pomimo występowania świadomości, nie bierze ona w nich
udziału, ponieważ wskutek dużej przewodności drogi skojarzenia powstaje przepływ dużej
mocy korelacyjnej na tej drodze i wywołuje decyzję, zanim homeostat zdąży na to oddziałać,
tj. zanim nastąpi emocja i refleksja. Nastąpią one już po powstaniu decyzji.
Inaczej mówiąc, pierw następuje odruch niż pomyślenie o nim.
Wynika stąd również, że jeżeli oddziałanie homeostatu nastąpi przed reakcją, ale już
po decyzji, to nie zapobiegnie reakcji, czyli będzie to r e f l e k s j a s p ó ź n i o n a .
Tym się objaśnia zjawisko, że czynność odruchowa zostaje wykonana, chociaż
zdążyło się już pomyśleć o jej zbędności podczas jej wykonywania, tj. już po powstaniu
decyzji odruchowej. Na przykład człowiek wobec nagłego ciosu w twarz zasłania się
odruchowo dłonią, chociaż zdążył się już zorientować, że cios ten był żartem i został tylko
zapoczątkowany.

197

Poza zakresem myślenia pozostają również procesy korelacyjne tak słabe, że ich
wpływ nie przekracza progu czułości homeostatu, tj. nie wywołuje zmiany potencjału
perturbacyjnego (brak emocji).
Jako przykład można wymienić próby stosowania reklamy kinowej przez
wprowadzenie do filmu fabularnego bardzo krótkich odcinków taśmy filmowej,
przedstawiających reklamowany produkt. Obraz tego produktu, wskutek krótkości czasu
trwania, nie był zauważany przez widza, ale pozostawiał w jego mózgu rejestrat wprawdzie
bardzo słaby, ale stopniowo wzmacniany przez wielokrotne powtarzanie obrazu co pewien
czas. Dzięki temu widz, nie zdając sobie z tego sprawy, mógł mieć później predylekcję do
wybierania tego produktu przy zakupach. Taki sposób reklamy został zakazany ze względu na
niedopuszczalność reklamowania ludziom czegokolwiek bez ich wiedzy.
Istota omawianego zjawiska tkwi w tym, że nawet przy słabym bodźcu zagęszczenie
mocy korelacyjnej dookoła elementu korelacyjnego, w którym pojawił się potencjał
receptorowy pod wpływem tego bodźca, może być wystarczające do wytworzenia wyraźnego
rejestratu, podczas gdy z dala od tego elementu zagęszczenie mocy korelacyjnej jest coraz
mniejsze i może nie wystarczyć do przekroczenia progu czułości homeostatu, a więc
wywołania zmiany potencjału perturbacyjnego.
Jednakże choć zbyt słabe procesy korelacyjne nie wywołują emocji, tj. pozostają poza

świadomością („podświadomość”), mogą przez stopniowe zwiększanie rejestratów wpływać
na procesy odbywające się z udziałem świadomości.
W procesach korelacji można wyróżnić rozmaite przypadki szczególne, jak np.:
 obiegi korelacji powtarzające się stale na jednej i tej samej drodze (mania),
 obiegi korelacji sprowadzające się z różnych dróg stale do jednej i tej samej drogi
(obsesja),
 obiegi korelacji powtarzające się w obrębie kilku dróg (rozpamiętywanie),
 obiegi korelacji powtarzające się w obrębie wielu dróg (rozmyślanie),
 obiegi korelacji po niezwykłych drogach (fantazjowanie), przy małej mocy
korelacyjnej (marzenia) lub przy dużej mocy korelacyjnej (halucynacje),
 zespół korelatów w dowolnej chwili obiegu korelacji (pogląd),
 zespół korelatów, które po wielu obiegach korelacji na różnych drogach zaczynają
się powtarzać bez zmiany (przeświadczenie).
Na szczególną uwagę zasługują dwa następujące przypadki:

198

 gdy rozporządzalne ilości energii korelacyjnej są małe, mogą one wystarczać tylko
na przepływ po niewielu spośród dróg skojarzeń, wobec czego dopiero po wielu
obiegach korelacji na coraz to innych drogach może nastąpić stan najbliższy
równowagi, nie powodujący dalszych oddziaływań homeostatu, czyli inaczej
mówiąc, do ustalonego przeświadczenia prowadzi następstwo wielu różnych
poglądów (myślenie logiczne).
 gdy rozporządzalne ilości energii korelacyjnej są duże, mogą one wystarczać na
jednoczesny przepływ po wszelkich drogach znacznego obszaru skojarzeń, wobec
czego stan najbliższy równowagi może nastąpić już po jednym obiegu korelacji,
czyli inaczej mówiąc, już pierwszy pogląd staje się przeświadczeniem (myślenie
intuicyjne).
Możliwe jest również takie rozróżnienie, że:
 jeżeli efektory reagują szybciej niż homeostat, to w procesach korelacji decyzje i
reakcje będą przeważać nad emocjami i refleksjami, tj. więcej będzie działania niż
myślenia (ekstrawertyzm).
 jeżeli homeostat reaguje szybciej niż efektory, to w procesach korelacji emocje i
refleksje będą przeważać nad decyzjami i reakcjami, tj. więcej będzie myślenia niż
działania (introwertyzm).
Wielu ludzi wyobrażało sobie, że wszelki czyn jest końcem drogi, której początkiem
jest myśl, i trapiło się pytaniem, w którym miejscu ten początek występuje. Niepotrzebnie,
gdyż takie początkowe miejsce nie istnieje — myślenie zachodzi w obiegu sprzężenia
korelatora z homeostatem, a w obiegu, podobnie jak w kole, nie ma punktu pierwszego.
Powszechnym

nawykiem

jest

też

przypisywanie

zdolności

myślenia

tylko

człowiekowi. Cybernetyka jednak nie uznaje takich ograniczeń, gdyż dotyczą one tworzywa,
a nie funkcji. Definiując jakikolwiek proces trzeba podać, na czym on polega, a z tego już
wyniknie, w jakich systemach definicja jest spełniona.
Streszczając, można przedstawić czynniki funkcjonowania psychiki systemu
autonomicznego, a więc również człowieka, jak na rys. 10.8:
 bodziec S z otoczenia wywołuje w korelatorze potencjał receptorowy Vr,
 homeostat wprowadza do korelatora potencjał homeostatyczny Vh,
 w korelatorze istnieje rozkład przewodności korelacyjnej G,
 odpowiednio do potencjałów Vr i Vh oraz przewodności G powstaje rozpływ mocy
korelacyjnej K,
199

 moc korelacyjna K wywołuje potencjał efektorowy Ve na efektorze oraz zmianę
potencjału perturbacyjnego Vp na wejściu homeostatu,
 zmiana

potencjału

perturbacyjnego

Vp

wywołuje

zmianę

potencjału

homeostatycznego Vh,
 zmiana potencjału homeostatycznego Vh wywołuje zmianę mocy korelacyjnej K,
 zmiana mocy korelacyjnej K wywołuje zmianę potencjału efektorowego Ve, przy
czym, jeżeli to jest zwiększenie potencjału efektorowego Ve ponad potencjał
decyzyjne Vd efektora, to
 następuje reakcja R zmieniająca sytuację w otoczeniu (co może stanowić nowy
bodziec i spowodować następny cykl oddziaływań).

Rys. 10.8 Czynniki funkcjonowania psychiki

W opisie tym pominięto wzajemny wpływ mocy korelacyjnej K i przewodności
korelacyjnej G.
Jak widać, jest to dalekie od traktowanie zachowania ludzkiego jako „zależności
reakcji od bodźca”.
Być może jacyś czytelnicy są skłonni posądzać mnie o umyślne podobieranie takich
nazw, jak „emocja”, „refleksja”, „wrażenie”, „wyobrażenie”, „myślenie” itp., w celu
stworzenia językowych pozorów, jak to system autonomiczny dobrze pasuje do człowieka.
Nic błędniejszego — to nie system autonomiczny pasuje do człowieka, lecz człowiek
pasuje do systemu autonomicznego!
Podobnie jak równości przekątnych kwadrat nie zawdzięcza faktowi, że jest
kwadratem, lecz faktowi, że jest jednym z prostokątów, tak samo człowiek potrafi
rozeznawać otoczenie i wpływać na nie w swoim interesie, a więc doznawać wrażeń bodźców

200

i reagować na nie odpowiednio do swoich emocji i refleksji, nie dzięki temu, że jest
człowiekiem, lecz dzięki temu, że jest jednym z systemów autonomicznych.
Przecież wszystko, co tu napisałem, pochodzi nie z wiedzy o człowieku, lecz z
cybernetyki, począwszy od definicji systemu autonomicznego poprzez cały tok rozumowania,

że aby system miał zdolność sterowania i przeciwstawiał się jej utracie, musi odbywać się w
nim regulacja, a więc muszą występować cztery grupy potencjałów, muszą zachodzić
oddziaływania, muszą istnieć drogi oddziaływań itd., a wszystko to dla dowolnych rodzajów
substancji i dowolnych rodzajów energii. Człowiek jest w tym jedynie pewnym konkretnym
przypadkiem, wiedza o nim zaś tylko materiałem ilustracyjnym.
Bez wspomnianych powyżej terminów mógłbym się w zupełności obyć, jak to dopiero
co uczyniłem w opisie rys. 10.8. Są one potrzebne nie mnie, lecz czytelnikom, gdyż
zapewniają im lepszą czytelność tej książki. To ustępstwo na rzecz nawyków językowych nie
jest bynajmniej ustępstwem ze ścisłości, jako że wszystkie te terminy zostały wprowadzone
na podstawie konwencji terminologicznych.

201

11. MOC FIZJOLOGICZNA I SOCJOLOGICZNA
Z kolei rozpatrzymy obszar energetyczny systemu autonomicznego (rys. 11.1). Obszar ten
obejmuje pobieranie energii z otoczenia przez alimentatory, przetwarzanie i akumulowanie
energii w akumulatorze przy współdziałania homeostatu oraz wydawanie energii do otoczenia
za pośrednictwem efektorów.

Rys. 11.1 Obszar energetyczny systemu autonomicznego

Z punktu widzenia sterowania się systemu autonomicznego w otoczeniu istotne jest to,

że przetwarzanie określonej ilości energii z otoczenia w określonym czasie, czyli
przetwarzanie określonej mocy, umożliwia wykonywanie pracy potrzebnej do wywołania
zmian w otoczeniu, przyczyniających się do utrzymywania równowagi funkcjonalnej systemu
autonomicznego. Natomiast jest obojętne, gdzie się przetwarzanie tej mocy odbywa, a wobec
tego mogą wchodzić w grę:
 m o c f i z j o l o g i c z n a , przetwarzana w samym systemie autonomicznym, oraz
 m o c s o c j o l o g i c z n a , przetwarzana w otoczeniu systemu autonomicznego.

202

W definicjach tych określenia „fizjologiczny” i „socjologiczny”, potocznie odnoszone
do organizmów, zostały rozszerzone na wszelkie systemy autonomiczne.
Pojęcie mocy socjologicznej nie jest tu żadną przenośnią literacką. Jest to równie
dobra moc jak ta, o której mówi się w szkolnej fizyce i dałaby się wyrazić w watach lub
kilowatach, określana jest bowiem stosunkiem energii do czasu. Na przykład człowiek
niosący walizkę z parteru na czwarte piętro wykorzystuje do tego swoją moc fizjologiczną.
Zamiast tego może on wykorzystać swoją moc socjologiczną, np. opłacając usługę tragarza
albo nakazując jej wykonanie, albo dokonując przewozu windą. Możność dokonania wysiłku,
możność poniesienia wydatku pieniężnego, możność wydania rozkazu, możność posłużenia
się windą są sobie równoważne, określają się bowiem taką samą pracą, która zgodnie ze
znanym wzorem fizycznym jest równa iloczynowi ciężaru przez drogę jako przemieszczenia.
Jeżeli w wymienionych przypadkach czas wykonania pracy jest jednakowy, to
wykorzystywana w nich moc jest jednakowa.

Źródłem mocy socjologicznej człowieka może być posiadanie zasobów przyrody
(minerały, rośliny, zwierzęta), maszyn, pieniędzy, władzy, rodziny, przyjaciół, kredytu,
uprawnień, ubezpieczeń itp.
Przetwarzanie mocy fizjologicznej, jak we wszelkich procesach przetwarzania energii,
ma przebieg zależny od rozkładu potencjałów i rozkładu przewodności dróg przepływu
energii. Rozkład potencjałów powstający w akumulatorze przy doprowadzaniu do niego
energii z otoczenia za pośrednictwem alimentatorów, jest modyfikowany sprzężeniem
zwrotnym między akumulatorem i homeostatem.
Akumulator oddziałuje na homeostat wprowadzając do niego potencjał, który będzie
tu określany jako o b c i ą ż e n i e , przy czym może to być:
 p r z e c i ą ż e n i e , czyli zwiększenie obciążenia,
 o d c i ą ż e n i e , czyli zmniejszenie obciążenia.
Homeostat oddziałuje na akumulator wprowadzając do niego potencjał, który będzie
określany jako n a p r ę ż e n i e , przy czym może to być:
 s p r ę ż e n i e , czyli zwiększenie naprężenia,
 o d p r ę ż e n i e , czyli zmniejszenie naprężenia.
Dzięki akumulacji energii w akumulatorze moc pobierana i moc wydawana nie muszą
być sobie równe. Gdy moc pobierana jest większa od mocy wydawanej, nadmiar energii jest

203

akumulowany. Gdy moc wydawana jest większa od mocy pobieranej, niedomiar energii jest
pokrywany z zasobu energii akumulowanej.
Rzecz jasna, im większa jest pojemność akumulatora (tj. największa możliwa ilość
energii akumulowanej), tym większa jest zdolność systemu autonomicznego do sterowania
się w otoczeniu, tym dłużej bowiem system może wydawać energię bez jednoczesnego
pobierania jej z otoczenia.
To właśnie dzięki akumulacji energii człowiek może kiedy indziej jeść, a kiedy indziej
pracować.
Naprężenie jest potencjałem wpływającym na akumulowanie energii, przy czym
sprężenie zwiększa, a odprężenie zmniejsza przetwarzanie energii akumulowanej w energię
przydatną do wydawania przez system autonomiczny.
Obciążenie jest potencjałem powstającym pod wpływem czerpania energii
akumulowanej, przy czym przeciążenie powstaje wskutek wzrastającego, a odciążenie
wskutek malejącego wydawania energii przez system autonomiczny.
Aby prawo zachowania energii (energia wydawana jest równa energii pobieranej) móc
odnosić również do mocy (moc wydawana jest równa mocy pobieranej) będziemy operować
mocami średnimi, dla okresów czasu, w których zmieniona ilość energii akumulowanej
zostaje przywrócona do pierwotnego stanu.
Na przykład dla organizmu ludzkiego za taki okres czasu można uważać dobę, w
ciągu niej bowiem ubytek energii akumulowanej spowodowany wysiłkami zostaje
wyrównany dzięki pożywieniu. W odniesieniu do średniej mocy dobowej można więc mówić,

że moc wydawana jest równa mocy pobieranej.
Przetwarzanie mocy fizjologicznej jest możliwe, dopóki utrzymuje się struktura
systemu autonomicznego, jest więc zależne od trwałości tworzywa tego systemu. Z kolei
trwałość tworzywa jest uzależniona od utrzymywania się w nim określonej koncentracji tej
energii, której doprowadzenie przyczyniło się do powstania systemu autonomicznego.
Potencjał (ściślej mówiąc, rozkład potencjału) spowodowany koncentracją energii w
tworzywie

będzie

dalej

określany

jako

jakość

tworzywa

(a)

systemu

tworzywa

(c) systemu

autonomicznego.
Masa tworzywa będzie określana jako i l o ś ć
autonomicznego.

204

Przyjmując w uproszczeniu, że moc przetwarzana przez system autonomiczny, czyli
jego moc fizjologiczna (P) jest proporcjonalna do jakości (a) i ilości (c) jego tworzywa,
można napisać
P =v⋅a⋅c

[11.1]

przy czym współczynnikiem proporcjonalności jest m o c j e d n o s t k o w a (v),
czyli moc przypadająca na jednostkę potencjału (a) i jednostkę masy (c).
Ponieważ wszelka różnica potencjałów powoduje przepływ energii od miejsca o
wyższym potencjale do miejsca o niższym potencjale, więc koncentracja energii w miejscu o
wyższym potencjale maleje, a wskutek tego maleje również różnica potencjałów, co
powoduje, że również przepływ energii maleje itd. Powstaje proces samowyrównawczy, w
którym różnica potencjałów maleje coraz wolniej, dążąc do zera, gdy czas dąży do
nieskończoności, a zarazem zanika koncentracja energii.
Procesy samowyrównawcze są powszechnym zjawiskiem fizycznym. Występują one
we wszystkich systemach (a więc również w systemach autonomicznych, np. w organizmach)
i

dla

wszelkich

rodzajów

energii

(np.

wyrównywanie

się

poziomów

cieczy,

samowyładowywanie się ogniw elektrycznych, stygnięcie ciał nagrzanych, wyrównywanie się
stężeń roztworów itp.).
W idealnym przypadku zmiana (ubytek) potencjału w danej chwili jest proporcjonalna
do potencjału występującego w tejże chwili. Na tej podstawie wyprowadzono znany wzór
określający przebieg potencjału w procesie wyrównawczym
[11.2]

V = V0 ⋅ e − zt

przy czym
V — potencjał aktualny,
V0 — potencjał początkowy,
z — współczynnik zanikania,
t — czas,
e — podstawa logarytmów naturalnych.
Stosując równanie [11.2] do jakości tworzywa systemu autonomicznego otrzymuje się
[11.3]

a = a 0 ⋅ e − At

a — aktualna jakość tworzywa,
a0 — początkowa jakość tworzywa,
A — współczynnik starzenia,
t — czas,
205

e — podstawa logarytmów naturalnych.

Rys. 11.2 Przebieg starzenia
Współczynnik starzenia A jest współczynnikiem zanikania potencjału stanowiącego
jakość tworzywa systemu autonomicznego.
Na rys. 11.2 przedstawiono przebieg zależności wyrażonej równaniem [11.3] przy
określonym współczynniku starzenia A.
Ponieważ zmniejszenie się jakości tworzywa systemu autonomicznego, czyli
s t a r z e n i e , prowadzi do zmniejszenia się mocy fizjologicznej systemu autonomicznego, a
przez to do zmniejszenia się jego zdolności do sterowania się, więc stanowi zakłócenie
równowagi funkcjonalnej i wobec tego wywołuje przeciwdziałanie homeostatu.
Zgodnie z równaniem [11.1] jedynym środkiem przeciwdziałania zmniejszaniu się
jakości tworzywa (a) jest zwiększenie ilości tworzywa (c), czyli r o z b u d o w a systemu
autonomicznego.
Jest to jak z inflacją — gdy pieniądze tracą na wartości, trzeba ich mieć coraz więcej.
Przystępując do rozważań nad rozbudową systemu autonomicznego, przypuśćmy
najpierw, że jest to r o z b u d o w a r ó w n o m i e r n a , czyli że na zmniejszanie się jakości
tworzywa przy stałym współczynniku starzenia homeostat reaguje zwiększaniem ilości
tworzywa przy stałym współczynniku rozbudowy, co wyraża się równaniem
[11.4]

[

c = c g 1 − e −Ct
206

]

przy czym:
c — aktualna ilość tworzywa,
cg — graniczna ilość tworzywa,
C — współczynnik rozbudowy,
t — czas,
e — podstawa logarytmów naturalnych.
Współczynnik rozbudowy C jest współczynnikiem zanikania różnicy między
graniczną (cg) i aktualną (c) ilością tworzywa systemu autonomicznego.
Istotnie, biorąc pod uwagę, że różnica aktualna cg — c jest początkowo równa cg (gdyż
początkowo c = 0), może analogicznie do wzoru [11.2] napisać

c g − c = c g ⋅ e −Ct
a stąd wynika wzór [11.4].
W ogólności współczynnik rozbudowy C może się różnić od współczynnika starzenia
A, tj. homeostat może powodować przebieg rozbudowy szybszy lub wolniejszy od przebiegu
starzenia.
Aby uwydatnić tę okoliczność, wprowadzimy w s p ó ł c z y n n i k d y n a m i z m u
określony wzorem
[11.5]

n=

C
A

a wobec tego
[11.6]

C = n⋅ A

Biorąc pod uwagę równanie [11.6] można przekształcić równanie [11.4] do postaci
[11.7]

[

c = c g 1 − e − nAt

]

W szczególnym przypadku przebieg rozbudowy równomiernej może być dokładnym
przeciwieństwem przebiegu starzenia, co znaczy że C = A, czyli n = 1. Rozbudowa
równomierna o współczynniku dynamizmu n = 1 będzie określana jako r o z b u d o w a
równomierna zrównoważona.
W odróżnieniu od tego szczególnego przypadku, rozbudowa równomierna przebiega
szybciej niż starzenie, gdy współczynnik rozbudowy C jest większy od współczynnika
starzenia A (czyli gdy współczynnik dynamizmu n jest większy od 1), wolniej zaś, gdy
współczynnik rozbudowy C jest mniejszy od współczynnika starzenia A (czyli, gdy
współczynnik dynamizmu n jest mniejszy od 1).

207

Rys. 11.3 Przebieg rozbudowy
Na rys 11.3 przedstawiono za pomocą krzywej (c)n=1 przebieg rozbudowy
równomiernej zrównoważonej. Ponadto dla porównania podano przykładowo za pomocą
krzywej (c)n=2 przebieg rozbudowy równomiernej, gdy współczynnik rozbudowy C jest
dwukrotnie większy od współczynnika starzenia A, oraz za pomocą krzywej (c)n=0,5 przebieg
rozbudowy równomiernej, gdy współczynnik rozbudowy C jest dwukrotnie mniejszy od
współczynnika starzenia A.
Po uwzględnieniu równań [11.3] i [11.7] równanie [11.1] przebiera postać
[11.8]

[

P = v ⋅ a 0 ⋅ c g ⋅ e − At 1 − e − nAt

]

Na rys. 11.4 przedstawiono za pomocą krzywej (P)n=1 przebieg mocy fizjologicznej P
przy rozbudowie równomiernej zrównoważonej.

208

Rys. 11.4 Przebieg mocy fizjologicznej i mocy jałowej
Jak wynika z równania [11.8], moc fizjologiczna P systemu autonomicznego
początkowo wzrasta, potem osiąga maksimum, następnie zaś maleje dążąc do zera, gdy czas
dąży do nieskończoności.
Czyżby miało to znaczyć, że człowiek, z racji swojej przynależności do systemów
autonomicznych, mógłby — choć przy coraz mniejszej mocy fizjologicznej — żyć wiecznie?
Do wyjaśnienia tej sprawy można dojść biorąc pod uwagę, że wszelkim procesom
przetwarzania energii w dowolnym systemie towarzyszą straty energii do otoczenia
spowodowane różnicą potencjałów między systemem a jego otoczeniem. Na pokrywanie strat
energii do otoczenia musi więc zużywać się część przetwarzanej mocy określana dalej jako
m o c j a ł o w a (P0).
Na przykład silnik zużywający pewną moc na napędzania obrabiarki zużywa przy tym
moc jałową na napędzanie samego siebie, tj. na pokrywanie strat energii spowodowanych
tarciem między elementami wirującego silnika itp. Powstająca wskutek tego energia cieplna
odpływa do otoczenia. Moc jałową silnik zużywa nawet wtedy, gdy wiruje bez napędzania

żadnej maszyny.
W organizmach moc jałowa zużywa się na tzw. „przemianę podstawową materii”,
warunkującą pozostawanie organizmu przy życiu. Tak na przykład u człowieka moc jałowa
zużywa się na utrzymanie stałej temperatury ciała, oddychanie, pracę serca, itp. nawet gdy
spoczywa on nieruchomo na łóżku, niczym się nie zajmując.
Podobne zjawisko można zaobserwować również w systemach społecznych. Na
przykład instytucje mające obsługiwać interesantów muszą stale ponosić koszty utrzymania
swojego personelu, konserwację budynków itp., nawet gdy przejściowo żadnych interesantów
nie ma — są to koszty zapewniające gotowość instytucji do obsługi interesantów, gdy się
zgłoszą.
Jest zrozumiałe, że moc jałowa musi być tym większa, im większa jest ilość tworzywa
systemu autonomicznego, co można wyrazić równaniem
[11.9]

P0 = w ⋅ c

przy czym współczynnikiem proporcjonalności jest s t r a t n o ś ć (w), czyli moc
jałowa przypadająca na jednostkę tworzywa systemu autonomicznego.
Dla ilustracji można przytoczyć, że według danych z fizjologii stratność organizmu
ludzkiego wynosi około 1 kilokalorii na godzinę i kilogram. Znaczy to, że człowiek ważący
209

np. 60 kilogramów zużywa moc jałową około 60 kilokalorii na godzinę, czyli w zaokrągleniu
około 1500 kilokalorii na dobę.
Na rys. 11.4 przedstawiono za pomocą krzywej (P0)n=1 przebieg mocy jałowej przy
rozbudowie równomiernej zrównoważonej.
Łatwo zauważyć, że ponieważ w tym przypadku moc jałowa stale wzrasta, a moc
fizjologiczna po przejściu przez maksimum maleje, więc musi dojść do zrównania się tych
mocy po pewnym czasie tz, określonym przez punkt przecięcia krzywej mocy jałowej z
krzywą mocy fizjologicznej (rys. 11.4). Jest to stan, w którym cała moc fizjologiczna zużywa
się jako moc jałowa. Po przekroczeniu tego czasu moc fizjologiczna nie wystarczałaby nawet
na pokrywanie mocy jałowej. Wskutek tego system nie mógłby dłużej utrzymać struktury
zapewniającej mu zdolność sterowania się i przestałby istnieć jako system autonomiczny.
Czas, po którym moc fizjologiczna nie wystarczałaby już na pokrywanie mocy jałowej,
będzie określany jako c z a s e g z y s t e n c j i (tz) systemu autonomicznego.
Konieczność pokrywania mocy jałowej sprawia, że do sterowania się w otoczeniu nie
może być zużywana cała moc fizjologiczna systemu autonomicznego, lecz tylko jago m o c
d y s p o z y c y j n a (Pd), stanowiąca różnicę między całą mocą fizjologiczną i mocą jałową
[11.10]

Pd = P − P0

Jest to tak samo jak z zarobkami — dysponuje się nie całością zarobku, lecz tylko
tym, co z niego pozostaje po potrąceniu podatku.
Na rys. 11.5 przedstawiono za pomocą krzywej (Pd)n=1 przebieg mocy dyspozycyjnej
przy rozbudowie równomiernej zrównoważonej.

Rys. 11.5 Przebieg mocy dyspozycyjnej
210

Jak widać, moc dyspozycyjna po przejściu przez maksimum maleje do zera w czasie
tz, czyli w końcu egzystencji systemu autonomicznego.
Maksimum mocy dyspozycyjnej występuje wcześniej niż maksimum mocy
fizjologicznej. Wynika to z okoliczności, że zbliżając się do maksimum moc fizjologiczna
przestaje wzrastać, podczas gdy moc jałowa ciągle wzrasta, a więc ich różnica, tj. moc
dyspozycyjna, już maleje, czyli minęła swoje maksimum.
Znaczy to, że rozbudowa równomierna systemu autonomicznego, korzystna
początkowo, tj. dopóki jakość tworzywa jest duża, staje się niekorzystna, gdy jakość
tworzywa jest już mała.
Wobec tego nasuwa się wniosek, że większą zdolność sterowania będzie mieć taki
systemu autonomiczny, który najpierw rozbudowuje się możliwie szybko, później zaś
przestaje się rozbudowywać. Rozbudowa taka będzie określana jako r o z b u d o w a
nierównomierna.
Na

rys

11.3

przedstawiono

za

pomocą

krzywej

c

przebieg

rozbudowy

nierównomiernej.
Na rys 11.4 przedstawiono za pomocą krzywej P przebieg mocy fizjologicznej,
wyznaczonej zgodnie z równaniem [11.1] na podstawie iloczynów jakości tworzywa a (z rys.
11.2) przez ilość tworzywa c (z rys. 11.3), i przez niezmienioną moc jednostkową v.
Ponadto na rys. 11.4 przedstawiono za pomocą krzywej P0 przebieg mocy jałowej,
wyznaczony zgodnie z równaniem [11.9] na podstawie iloczynów ilości tworzywa c (z rys.
11.3) przez niezmienioną stratność w.
I wreszcie na rys. 11.5 przedstawiono za pomocą krzywej Pd przebieg mocy
dyspozycyjnej, wyznaczony zgodnie z równaniem [11.10] na podstawie różnic między mocą
fizjologiczną P i mocą jałową P0 (z rys. 11.4).
Utrzymując bez zmiany moc jednostkową i stratność oraz dobierając jakość tworzywa
tak, żeby maksymalna moc fizjologiczna była dla rozbudowy nierównomiernej taka sama jak
dla rozbudowy zrównoważonej, uwydatniono wpływ zmiany samego tylko kształtu krzywej
rozbudowy.
Jak widać z rys. 11.5, maksimum mocy dyspozycyjnej jest większe przy rozbudowie
nierównomiernej niż przy rozbudowie zrównoważonej, a ponadto występuje wcześniej.

211

Analizując podobnie przebiegi rozbudowy nierównomiernej o coraz większej
szybkości początkowej można okazać, że maksimum mocy dyspozycyjnej będzie coraz
większe i coraz wcześniejsze.
W granicznym przypadku dochodzi się do takiego przebiegu rozbudowy, w którym
określona ilość tworzywa powstaje od razu i już się nie zmienia. Wówczas moc jałowa
również się nie zmienia. Cała moc systemu zależy tylko od jakości tworzywa, ma więc
przebieg analogiczny do przebiegu starzenia, toteż jest największa na początku, a potem już
tylko maleje, aż do zrównania się z mocą jałową, co oznacza kres egzystencji systemu.
Podobnie moc dyspozycyjna jest największa na początku, po czym maleje aż do zera.
W praktyce właśnie w taki sposób funkcjonują zwykłe maszyny. Po ich
skonstruowaniu zostają oddane do użytku, moc ich maleje w miarę starzenia, a gdy zmaleje w
stopniu uniemożliwiającym ich funkcjonowanie nawet bez wykonywania użytecznej pracy,
przestają być maszynami, są już tylko zbiorem zużytych elementów.
Rozbudowy takiej, chociaż zapewniałaby największą moc dyspozycyjną, nie mogą
mieć organizmy, gdyż są systemami autonomicznymi, które powstają z systemów
poprzednich (rodzicielskich) i z których powstają systemy następne (potomne). Do prokreacji,
tj. wytworzenia systemu potomnego, system rodzicielski wykorzystuje część własnego
tworzywa, która musi następnie sama się rozbudowywać jako osobny system autonomiczny.
Jednakże rozbudowa systemu wymaga pewnego czasu, szybkość jej nie jest większa, niż to
jest możliwe dla danego rodzaju tworzywa.
Sprawy prokreacji spróbujemy zinterpretować liczbowo w odniesieniu do organizmu
ludzkiego.
Wytwarzanie systemu potomnego wymaga zużywania określonej ilości energii w
określonym czasie, czyli określonej mocy. Moc tę musi pokrywać system rodzicielski ze
swojej mocy dyspozycyjnej, a wobec tego może on mieć zdolność prokreacyjną tylko w
takim okresie czasu, w którym moc dyspozycyjna jest dostatecznie duża. Oznaczmy początek
tego okresu jako czas t1, koniec zaś jako czas t2.
Zdolność prokreacyjna występuje u ludzi głównie w wieku od t1 = 20 lat do t2 = 40 lat,
wobec czego stosunek czasów granicznych t1 : t2 wynosi około 1 : 2.
Jeżeli więc na rys. 11.5 poprowadzić taką prostą poziomą, żeby punkty tej przecięcia z
krzywą Pd wyznaczały czas t1 i t2, których stosunek wynosi 1 : 2, to punkt przecięcia tej
prostej z osią Pd wykresu wyznacza moc dyspozycyjną, jaką co najmniej musi mieć organizm

212

ludzki w okresie zdolności prokreacyjnej. Z wykresu tego można wysnuć następujące
wnioski.
Po pierwsze, gdy chodzi o rozmnażanie natura stawia człowiekowi wysokie
wymagania co do mocy: co najmniej około 95% maksymalnej mocy dyspozycyjnej.
Po drugie, człowiek osiąga maksymalną moc dyspozycyjną w wieku (tm) około 28 lat.
Po trzecie, moc dyspozycyjna człowieka ma maksimum bardzo płaskie, czyli niewiele
się zmienia w okresie zdolności prokreacyjnej (nic dziwnego, że w tym okresie człowiek ma
poczucie „niezmienności sił życiowych”).
Po czwarte, życie ludzkie (czas tz) może trwać około 160 lat.
Rzeczywiście zdarzają się ludzie długowieczni, żyjący sto kilkadziesiąt lat. Przyczyn
rzadkości takich przypadków można upatrywać w nierównomierności obciążenia organizmu:
organ, który zawiedzie najpierw, pociągnie za sobą zniszczenie całego organizmu, chociażby
inne organy mogły funkcjonować znacznie dłużej. Można by powiedzieć, że walka ze

śmiercią jest nie tyle walką o przedłużenie życia ludzkiego, ile o jego nieskracanie.
Wprawdzie przebieg rozbudowy przedstawiony krzywą c na rys. 11.3 jest tylko
przykładowy, łatwo się jednak można przekonać, że pierwsze trzy wnioski pozostają bez
istotnych zmian również przy innych początkowych szybkościach rozbudowy oraz przy
założeniu dłuższego okresu zdolności reprodukcyjnej np. od 18 do 54 lat (stosunek 1 : 3).
Pewien rozrzut wyników liczbowych, zależny od doboru krzywej c, mógłby
występować tylko w odniesieniu do wniosku czwartego (możliwa długość życia ludzkiego),
toteż spośród rozmaitych przebiegów krzywa c na rys. 11.3 została wybrana jako stosunkowo
najlepiej odpowiadająca okoliczności, że według danych statystycznych masa ciała człowieka
w wieku 15 lat jest około trzykrotnie większa niż w wieku 5 lat — podobny stosunek jest
właśnie zachowany w przebiegu krzywej c. Poza tym moc jałowa człowieka dorosłego
wynosi 1500 kilokalorii na dobę (o czym była już powyżej mowa), a przy wykonywaniu
przeciętnej pracy zużywa się moc około 3000 kilokalorii na dobę (a więc łącznie około 4500
kilokalorii na dobę), czyli że moc jałowa człowieka stanowi około jednej trzeciej jego mocy
fizjologicznej — i tak też w przybliżeniu przedstawia się stosunek tych mocy dla
szczytowego okresu życia, rys. 11.4.
Powyższe dane liczbowe mają — jako pochodzące spoza cybernetyki — jedynie
znaczenie ilustracyjne, a zostały przytoczone w przypuszczeniu, że czytelników może
interesować konfrontacja danych empirycznych z rozważaniami teoretycznymi nad obszarem
energetycznym człowieka traktowanego jako system autonomiczny.
213

Natomiast istotne znaczenie teoretyczne mają następujące okoliczności. Jak widać na
rys. 11.3, krzywa rozbudowy nierównomiernej c przecina się z krzywą rozbudowy
równomiernej zrównoważonej (c)n=1 w punkcie, któremu odpowiada pewien czas tn=1. Znaczy
to, że wtedy system o rozbudowie nierównomiernej c osiąga taki sam stan, jaki osiągnąłby
przy rozbudowie równomiernej zrównoważonej (c)n=1.
Podobnie punktom przecięcia krzywej c z krzywymi (c)n=2 oraz (c)n=0,5 odpowiadają
czasy tn=2 oraz tn=0,5, co oznacza, że system o rozbudowie nierównomiernej osiągnąłby w
czasie tn=2 taki stan jak przy rozbudowie równomiernej o współczynniku dynamizmu n = 2, a
w czasie tn=0, 5 taki stan przy rozbudowie równomiernej o współczynniku dynamizmu n = 0,5.
Zauważmy, że coraz większym czasom odpowiadają punkty przecięcia z krzywymi
rozbudowy równomiernej o coraz mniejszym współczynniku dynamizmu.
Gdyby narysować również krzywe rozbudowy równomiernej o dowolnych innych
współczynnikach dynamizmu, to o krzywej rozbudowy nierównomiernej c można by
powiedzieć, że składa się ona z tych samych punktów przecięcia z krzywymi rozbudowy
równomiernej.
Znaczy to, że rozbudowa nierównomierna jest w istocie rozbudową o zmiennym
współczynniku dynamizmu, malejącym z upływem czasu.
Szczególne znaczenie ma w tym czas tn=1, gdyż rozdziela on czas egzystencji (tz)
systemu autonomicznego o rozbudowie nierównomiernej na następujące dwa okresy.
W pierwszym okresie, od początku egzystencji (t = 0) do czasu tn=1, współczynnik
dynamizmu n jest większy od 1, co oznacza, że współczynnik rozbudowy C jest większy od
współczynnika starzenia A. Jak widać z rys. 11.5, w okresie tym moc dyspozycyjna przy
rozbudowie

nierównomiernej

jest

większa

niż

przy

rozbudowie

równomiernej

zrównoważonej.
W drugim okresie, od czasu tn=1 do końca egzystencji (tz) systemu autonomicznego,
współczynnik dynamizmu n jest mniejszy od 1, co oznacza, że współczynnik rozbudowy C
jest mniejszy od współczynnika starzenia A. Jak widać z rys. 11.5 w okresie tym moc
dyspozycyjna przy rozbudowie nierównomiernej jest mniejsza niż przy rozbudowie
równomiernej zrównoważonej.
Okoliczności te mają zasadnicze znaczenie w zagadnieniach charakteru, o czym
będzie mowa w rozdziale 15.
Na zakończenie rozważań na temat mocy systemu autonomicznego pozostaje
wyjaśnić, na co zużywa się moc dyspozycyjna.
214

Rzecz jasna, do pokrywania mocy jałowej potrzebna jest energia pobierana przez
system z otoczenia. Jednakże jej pobieranie wymaga wykonywania określonej pracy w
określonym czasie, na co musi być zużywana część mocy dyspozycyjnej, określana dalej jako
m o c r o b o c z a (Pr).
Z kolei, do pokrywania mocy roboczej również potrzebna jest energia pobierana z
otoczenia.
A zatem moc robocza musi wystarczająco duża, ażeby umożliwiać wykonywanie
pracy pobierania energii potrzebnej do pokrywania nie tylko mocy jałowej, ale i samej mocy
roboczej.
Na przykład, człowiek utrzymujący się z własnej pracy musi otrzymywać w
pożywieniu nie tylko energię na pokrywanie przemiany podstawowej (moc jałowa), ale i na
wykonywaną przez siebie pracę (moc robocza).
Podobnie przedsiębiorstwo przemysłowe musi mieć co najmniej tak dużą produkcję,

żeby otrzymywane z niej przychody umożliwiły pokrywanie kosztów ogólnych oraz kosztów
samej produkcji.
Tak więc warunkiem egzystencji systemu autonomicznego jest, żeby moc
fizjologiczna była co najmniej równa sumie mocy jałowej i mocy roboczej.
Reszta mocy dyspozycyjnej, pozostająca po pokryciu mocy roboczej, czyli m o c
s w o b o d n a (Ps), może być zużywana dowolnie.
Zgodnie z równaniem [11.10] moc fizjologiczna jest sumą mocy jałowej i mocy
dyspozycyjnej
[11.11]

P = P0 + Pd

przy czym moc dyspozycyjna jest sumą mocy roboczej i mocy swobodnej
[11.12]

Pd = Pr + Ps

Ostatecznie więc moc fizjologiczna jest sumą mocy jałowej, mocy roboczej i mocy
swobodnej
[11.13]

P = P0 + Pr + Ps

Istotne w rozróżnieniu tych składników mocy fizjologicznej jest to, że moc jałowa P0
jest zależna od stanu systemu autonomicznego, a moc robocza Pr od sytuacji w otoczeniu,
natomiast moc swobodna Ps może być wykorzystywana do zmiany sytuacji w otoczeniu na
lepszą, dzięki czemu do zapewniania takiej samej mocy jałowej P0 będzie wystarczać
mniejsza moc robocza Pr. Wówczas z mocy dyspozycyjnej Pd będzie pozostawać moc
215

swobodna Ps i umożliwiać dalszą poprawę sytuacji, a przez to dalsze zmniejszanie mocy
roboczej Pr, itd.
Inaczej mówiąc, moc swobodna umożliwia zdobywanie mocy socjologicznej, której
wykorzystywanie prowadzi do zmniejszenia mocy roboczej, a przez to do zwiększenia mocy
swobodnej, itd.
Mamy tu do czynienia ze sprzężeniem zwrotnym dodatnim między systemem
autonomicznym (moc swobodna) a otoczeniem (moc socjologiczna). Im większa jest moc
swobodna, tym większą pozwala zdobywać moc socjologiczną, która z kolei (przez
zastępowanie mocy roboczej) przyczynia się do zwiększania mocy swobodnej, itd. W
rezultacie może to prowadzić do stanu, w którym cała moc robocza zostaje zastąpiona przez
moc socjologiczną, wobec czego cała moc dyspozycyjna staje się mocą swobodną.
Zakres, w jakim z energetycznego punktu widzenia system autonomiczny może się
sterować w otoczeniu, można określić wprowadzając w s p ó ł c z y n n i k s w o b o d y (s),
wyrażający się stosunkiem mocy swobodnej do mocy dyspozycyjnej
[11.14]

s=

Ps
Pd

s=

Ps
Pr + Ps

czyli
[11.15]

Ze wzorów tych wynika, że współczynnik swobody może się zawierać w granicach od
0 do 1.
Dolna granica współczynnika swobody (s = 0), tj. brak swobody, występuje przy
braku mocy swobodnej (Ps = 0). Cała moc dyspozycyjna zużywa się wyłącznie na pracę
niezbędną do zapewnienia mocy jałowej (Pd = Pr).
Na przykład, w takiej sytuacji jest wyrobnik zarabiający tylko na utrzymanie, tj. tylko
tyle, żeby mógł wyżyć i mieć siły do pracy, bez możności dokonania zmiany warunków
swojej egzystencji. Jest to sytuacja niewolnicza.
Górna granica współczynnika swobody (s = 1), tj. swoboda zupełna, występuje przy
zbędności mocy roboczej (Pr = 0). Cała moc dyspozycyjna stanowi moc swobodną (Pd = Ps), a
moc jałowa jest zapewniona dzięki posiadanej mocy socjologicznej.
Na przykład, w takiej sytuacji jest posiadacz procentowego kapitału, umożliwiającego
mu zaspokojenie wszelkich potrzeb bez wykonywania pracy.

216

Tak więc — wbrew powierzchownemu mniemaniu, że im więcej się czegoś wydaje,
tym mniej się tego ma — występuje tu paradoks: wydawanie mocy swobodnej może
powodować jej wzrastanie!
Oczywiście, cuda się nie dzieją, przyrost mocy swobodnej musi mieć pokrycie. Ma je
też w nadwyżce zdobywanej mocy socjologicznej ponad moc swobodną zużywaną na jej
zdobywanie.
To właśnie na takiej zasadzie pieniądze rodzą pieniądze, zwycięstwa prowadzą do
zwycięstw, a postęp tworzy postęp.
Innym paradoksem jest, że ani przy braku swobody (s = 0) ani przy swobodzie
zupełnej (s = 1) nie można zmienać warunków swojej egzystencji. Przy braku swobody nie
ma czym (Ps = 0), a przy swobodzie zupełnej nie ma czego (Pr = 0). Tak więc ulega stagnacji
zarówno niewolnik, jak i jego pan.
Optimum występuje pośrodku, gdzie jest o co walczyć (o zmniejszenie mocy
roboczej) i czym (mocą swobodną). Nikt wtedy nie jest niewolnikiem ani panem.
I jeszcze jedno: posiadając moc socjologiczną można nią zastępować moc roboczą,
natomiast nie można nią zastępować mocy jałowej, gdyż zużywanie mocy jałowej jest
procesem wewnętrznym systemu autonomicznego. Jest poniekąd pocieszające, że nawet
największy majątek nie uchroni bogacza ani największa potęga posiadanej władzy nie uchroni
tyrana od zakończenia egzystencji, gdy krzywa jego mocy fizjologicznej przetnie się z krzywą
mocy jałowej.

217

12. ZACHOWANIE
Po omówieniu obszarów informacyjnego i energetycznego można przejść do rozpatrzenia
wpływów

procesów

informacyjnych

i

energetycznych

na

zachowanie

systemu

autonomicznego, a więc i na zachowanie człowieka.
Z okoliczności, że homeostat jest organem wspólnym dla obu obszarów, wynika, że za
jego pośrednictwem procesy informacyjne wywierają wpływ na procesy energetyczne, a
procesy energetyczne wywierają wpływ na procesy informacyjne, rys. 12.1.

Rys. 12.1 Współzależność procesów informacyjnych i energetycznych w systemie autonomicznym

W szczególności znaczy to, że:
 refleksja jest zależna nie tylko od emocji, lecz i od obciążenia,
 naprężenie jest zależne nie tylko od obciążenia, lecz i od emocji,
 emocja wpływa nie tylko na refleksję, lecz i na naprężenie,
218

 obciążenie wpływa nie tylko na naprężenie, lecz i na refleksję.
Ponieważ moc korelacyjna zależy od oddziaływań informacyjnych otoczenia i od
działania homeostatu, a moc fizjologiczna zależy od oddziaływań energetycznych otoczenia i
od działania homeostatu, przy czym działanie homeostatu zależy zarówno od mocy
korelacyjnej, jak i od mocy fizjologicznej, więc w rezultacie moc korelacyjna zależy od
oddziaływań informacyjnych i energetycznych otoczenia, i podobnie moc fizjologiczna
zależy od oddziaływań informacyjnych i energetycznych otoczenia.
Od mocy korelacyjnej, a w szczególności od spowodowanych przez nią decyzji,
zależy, w których efektorach wystąpią reakcje (rodzaj reakcji). Od mocy fizjologicznej, a w
szczególności od mocy dyspozycyjnej jako jej składnika, zależy, jak silne będą te reakcje
(natężenie reakcji).
Wynika stąd, że decyzje (rodzaj reakcji) zależą zarówno od oddziaływań
informacyjnych, jak i energetycznych otoczenia, oraz że moc dyspozycyjna (natężenie
reakcji) zależy zarówno od oddziaływań informacyjnych, jak i energetycznych otoczenia.
Znaczy to, że reakcje zależą od bodźców i od zasilania, ale nie w taki sposób, że
rodzaj reakcji zależy do bodźców, a natężenie reakcji od zasilania, lecz w taki, że rodzaj
reakcji zależy od bodźców i zasilania oraz natężenie reakcji zależy od bodźców i zasilania.
Krótko mówiąc, wszelkie reakcje systemu autonomicznego stanowią zachowanie się
całego systemu.
Wszystko to byłoby jasne od dawna, gdyby tworząc wiedzę o człowieku zaczynano od
ogólnego pojęcia systemu, przechodząc następnie do węższego pojęcia systemu
autonomicznego, z czego wyniknęłoby, jakie właściwości musi mieć człowiek jako jeden z
systemów autonomicznych.
Tworzono ją jednak postępując w kierunku przeciwnym: najpierw gromadząc
szczegóły, a potem dążąc do uogólnień. Szczegółów zebrano mnóstwo, ale nie mogąc
pokonać trudności w składaniu ich w spójną całość zdano się na filozoficzne fantazjowanie.
Zamiast dochodzić do naukowego poznania człowieka, przekomarzano się o znaczenie słów
wprowadzonych bez należytego oparcia definicyjnego, a wobec nierozstrzygalności sporów
będących nie tyle konfrontacjami argumentów, ile wyznań wiary, uczyniono człowieka
obiektem rozmaitych „światopoglądów”, tj. postanowień, co uważać za „słuszne”. Zamiast
formułowania

twierdzeń

i

przedstawiania

dowodów

uprawiano

„wieszczenie”,

tj.

bezdowodowe zapewnianie, co najwyżej wspierane cytowaniem wypowiedzi rozmaitych
wcześniejszych „wieszczów”, rzekomo autorytatywnych.
219

Spośród nonsensów, jakie w ciągu tysiącleci wypowiedziano na temat człowieka,
najbardziej uporczywym okazało się zapewnienie o dwoistości ludzkiej natury: dusza —
ciało, duchowy — materialny, itp.
Stało się to źródłem naiwnych poglądów, że u zwierząt występują tylko funkcje
somatyczne, „cielesne”, u człowieka zaś ponadto funkcje umysłowe, „duchowe”, że funkcje
trawienne, seksualne itp. należą do „cielesnych”, a więc u człowieka są przejawem
„zwierzęcej natury”, degradującym jego „naturę duchową”, i wobec tego powinny być przez
nią zwalczane, np. przez „umartwianie”, „sublimację” itp.
Nawet w medycynie pogląd o wzajemnym powiązaniu procesów psychicznych i
somatycznych („psychosoma”) napotykał wielkie opory, a i dziś jeszcze można spotkać jego
przeciwników.
W przeciwieństwie do doktrynalnych uprzedzeń zdrowy rozsądek nieraz odgadywał
intuicyjnie związek między informacyjnymi i energetycznymi procesami u człowieka.

Świadczą o tym choćby takie przysłowia, jak mens sana in corpore sano, „przez żołądek do
serca”, „śmiech to zdrowie” itp.
Dawno też zauważono, że dobre samopoczucie sprzyja dobremu trawieniu, a dobre
trawienie sprzyja dobremu samopoczuciu. Że w rozdrażnieniu źle się trawi, a przy złym
trawieniu ulega się rozdrażnieniu. Że przestrach zapiera oddech. Że osłabienie zmniejsza
zdolność myślenia i decydowania. Że wyobrażenia erotyczne pobudzają działanie gruczołów
seksualnych, a wzmożone działanie gruczołów seksualnych pobudza wyobrażenia erotyczne
itd.
Wzajemne oddziaływanie procesów informacyjnych i energetycznych jest określone
przez zasady współdziałania homeostatu z korelatorem i akumulatorem, a mianowicie że:
 homeostat odwraca oddziaływanie (jeżeli potencjał wejściowy wzrasta, to potencjał
wyjściowy maleje, a jeżeli potencjał wejściowy maleje, to potencjał wyjściowy
wzrasta),
 korelator i akumulator przenoszą oddziaływania (jeżeli potencjał wejściowy wzrasta,
to i potencjał wyjściowy wzrasta, a jeżeli potencjał wejściowy maleje, to i potencjał
wyjściowy maleje),
 homeostat oddziaływuje na korelator i akumulator jednakowo (tj. wprowadza do obu
naraz potencjały zwiększone bądź do obu naraz potencjały zmniejszone).
Biorąc pod uwagę powyższe zasady oraz oddziaływania zaznaczone na rys. 12.1
można rozróżnić cztery następujące przypadki:
220

 atrakcja (inf.) powoduje aprobatę (inf.) i przyspieszenie decyzji (inf.) oraz sprężenie
(en.) i wzmożenie reakcji (en.),
 awersja (inf.) powoduje dezaprobatę (inf.) i powstrzymanie decyzji (inf.) oraz
odprężenie (en.) i osłabienie reakcji (en.),
 odciążenie (en.) powoduje sprężenie (en.) i wzmożenie reakcji (en.) oraz aprobatę
(inf.) i przyspieszenie decyzji (inf.),
 przeciążenie (en.) powoduje odprężenie (en.) i osłabienie reakcji (en.) oraz
dezaprobatę (inf.) i powstrzymanie decyzji (inf.).
W języku potocznym można to wyrazić następująco:
Przyjemność wywołuje zadowolenie i ochotę oraz przypływ sił i wzmożenie działania.
Na przykład, satysfakcja ze zdobywania przewagi w walce wzmaga wolę walki i mobilizuje
dalsze siły.
Przykrość wywołuje niezadowolenie i zniechęcenie, oraz znużenie i osłabienie
działania. Na przykład człowiek przerażony traci zdolność podejmowania decyzji („czuje
pustkę w głowie”) i siły do jakiegokolwiek działania („nogi się pod nim uginają”).
Wytchnienie wywołuje przypływ sił i gotowość do działania, oraz zadowolenie i
ochotę. Na przykład człowiek wypoczęty przejawia inicjatywę w wyszukiwaniu sobie zajęć.
Wysiłek wywołuje znużenie i osłabienie działania oraz niezadowolenie i zniechęcenie.
Na przykład człowiek wyczerpany obojętnieje na wszystko i przestaje stawiać opór.
Ogólnie więc mówiąc, zakłócenia równowagi funkcjonalnej (awersja lub przeciążenie)
wywołują niezdecydowanie i bezsilność, natomiast odkłócenia (atrakcja lub odciążenie)
sprzyjają podejmowaniu decyzji i ponoszeniu trudów.
Rzecz jasna, przejawia się to w stopniu wzmożonym, gdy naraz występują zakłócenia
informacyjne (awersja) i energetyczne (przeciążenie) bądź naraz odkłócenia informacyjne
(atrakcja) i energetyczne (odciążenie).
Pośrednie są przypadki, gdy naraz występują zakłócenia informacyjne (awersja) i
odkłócenia energetyczne (odciążenie), bądź odkłócenia informacyjne (atrakcja) i zakłócenia
energetyczne (przeciążenie). Można to zilustrować przykładem człowieka, którego spotyka
przyjemność, gdy jest zmęczony, albo którego spotyka przykrość, gdy przejawia gotowość do
działania.
Możliwe jest przy tym, że odkłócenie przewyższa nad zakłóceniem lub odwrotnie.
Być może, ktoś byłby skłonny powątpiewać o słuszności powyższych rozróżnień,
wskazując, że przykrość niekoniecznie osłabia działanie, może bowiem je też powodować,
221

np. gdy człowiek zagrożony niebezpieczeństwem, zamiast stać jak wryty, rzuca się do walki
lub do ucieczki.
Taki argument byłby nieporozumieniem. Zagrożony walczy lub ucieka, ponieważ
widzi w tym możliwość ratunku, a wyobrażenie to jest dla niego atrakcyjne i wobec tego
spotyka się z aprobatą, wywołuje przypływ sił i prowadzi do działania — zgodnie z
wymienionymi powyżej zasadami.
Porównując rys. 12.1 z rys. 6.2 nietrudno spostrzec, że przedstawiają one jednakowe
schematy. Znaczy to, że funkcjonowanie systemu autonomicznego obejmuje rozwiązywanie
problemów decyzyjnych wszystkich trzech rodzajów.
Homeostat spełnia rolę postulatora. Problem: „co osiągnąć?”. Rozwiązanie:
„równowagę funkcjonalną”.
Korelator spełnia rolę optymalizatora. Problem: „jak osiągnąć?”. Rozwiązanie:
„rozpływem mocy korelacyjnej”.
Akumulator spełnia rolę realizatora. Problem: „czym osiągnąć?”. Rozwiązanie:
„wydawaniem mocy dyspozycyjnej”.
Problemy rozwiązywane przez korelator i akumulator są uzależnione od problemu
homeostatu — określenie, jak osiągnąć i czym osiągnąć, zależy od określenia, co osiągnąć.
Sensowność tej zależności znajduje wyraz w sprzężeniu korelatora i akumulatora z
homeostatem. Dzięki temu sprzężeniu homeostat kontroluje rozwiązania pojawiające się w
korelatorze, przy czym rozwiązaniom naruszającym równowagę (awersja) przeciwdziała
(dezaprobata), a rozwiązania przywracające równowagę (atrakcja) popiera (aprobata).
Podobnie homeostat kontroluje rozwiązania pojawiające się w akumulatorze, przy czym
rozwiązaniom naruszającym równowagę (przeciążenie) przeciwdziała (odprężenie), a
rozwiązania przywracające równowagę (odciążenie) popiera (sprężenie).
Wobec nierozłączności procesów informacyjnych i energetycznych w systemie
autonomicznym wszelkie zakłócenia równowagi wywierają wpływ na funkcjonowanie całego
systemu, a ich usuwanie zależy także od funkcjonowania całego systemu. Wynika stąd, że do
sterowania się systemu autonomicznego niezbędne jest spełnianie wszystkich poniższych
wymagań:
 możność pobierania informacji,
 możność wydawania informacji,
 możność pobierania energii,
 możność wydawania energii.
222

Ujawnia się tu błędność i szkodliwość poglądu „dobrych panów”, sądzących, że
wystarcza, gdy ludzi mają co jeść i co robić, natomiast nie potrzeba im nic wiedzieć i o
niczym decydować, bo od tego są „panowie”.
Już w zamierzchłej przeszłości do zasad ujarzmiania ludzi należało:
 ograniczanie wiedzy,
 ograniczanie wypowiedzi i decyzji,
 ograniczanie konsumpcji,
 ograniczanie działalności.
Ograniczenia informacyjne były ostrzejsze niż ograniczenia energetyczne, jako że
niewolnicy byli potrzebni do wykonywania pracy, trzeba było więc zapewniać im niezbędne
do tego siły (moc robocza), natomiast wiedzę i decydowanie panowie pozostawiali dla siebie,
udzielając niewolnikom tylko informacji koniecznych ze względu na pracę i utrzymywanie
ich w posłuszeństwie.
Do selekcjonowania udzielanych informacji dorabiano późnej uzasadnienie, jakoby to
dla dobra informowanych chodziło o ustrzeżenie ich od szkodliwego wpływu szatańskich,
heretyckich i wrogich podszeptów. Sprzyjała temu doktryna „ducha”, według której procesy
informacyjne

były

czymś

zupełnie

oddzielnym

od

procesów

energetycznych

(„niematerialne”).
Tymczasem procesy informacyjne i energetyczne są tak ściśle ze sobą powiązane, że
jakiekolwiek braki w zakresie jednych lub drugich upośledzają człowieka.
Argument o selekcjonowaniu informacji ze względu na „dobro”, „szkodliwość” itp. to
oczywiście hipokryzja. Podobnie jak człowiek odżywiany papką, aby nie zaszkodzić jego
zdolności trawienia, utraciłby w końcu tę zdolność, tak samo pod wpływem papki
informacyjnej utraciłby zdolność myślenia. Istotę funkcjonowania człowieka, jako systemu
autonomicznego, stanowi bowiem nie samo istnienie równowagi funkcjonalnej, lecz dążenie
do jej utrzymywania, bo tylko dzięki temu utrzymuje się sprawność organów sterowniczych:
akumulatora, homeostatu i korelatora. Praktycznie znaczy to, że optimum funkcjonowania
człowieka występuje nie wtedy, kiedy wszystko jest strawne, bezpieczne i słuszne, lecz
wtedy, gdy to funkcjonowanie polega na nieustannym stwierdzaniu różnic między
strawnością a niestrawnością, między bezpieczeństwem a niebezpieczeństwem, między
słusznością a niesłusznością. Do tego zaś konieczna jest styczność z tym, co niestrawne,
niebezpieczne i niesłuszne.

223

Ponieważ zarówno atrakcja, jak i odciążenie skłaniają człowieka do decydowania i
działania, więc nic dziwnego, że od dawna pilnowano, żeby atrakcja i odciążenie
ujarzmionych nie były zbyt duże. Wobec tego, że najsilniejszą atrakcją są doznania seksualne,
a największe odciążenia uzyskuje się przez zdobycie władzy, ze szczególną zaciekłością
starano się zniechęcić ludzi do seksu i polityki. Jednakże metody stosowane do tych dwóch
celów musiały być odmienne, a to z następujących względów.
Władza podlega prawu, które można by określić jako „prawo zachowania władzy”, co
znaczy, że jeżeli ją ktoś ma, to nie ma jej kto inny, a jeżeli ktoś ma jej więcej, to kto inny ma
jej o tyleż mniej.
Seks natomiast nie podlega podobnemu prawu — aby doznawać przyjemności
seksualnych, nie potrzeba pozbawiać ich kogokolwiek innego. Raczej przeciwnie, można je
jeszcze bardziej zwiększyć przez zapewnianie ich również swoim partnerom.
Różnica ta jest zrozumiała — przecież władza to rodzaj mocy (socjologicznej), a moc
podlega prawu zachowania energii. Natomiast doznania seksualne to atrakcje, czyli zjawiska
natury informacyjnej, informacje zaś są niezależne od liczby zawierających je komunikatów,
jednemu człowiekowi nie ubędzie informacji przez to, że takież informacje będzie mieć wielu
innych ludzi.
Inna różnica polega na tym, że władza, jako moc socjologiczna, ma źródło w
otoczeniu, może więc być określonemu człowiekowi uniedostępniona, podczas gdy doznania
seksualne, jako emocja, mają źródło w organizmie doznającego, są więc od człowieka
nieodłączne.
Różnice te sprawiają, że przedstawiając ciągoty do zdobywania władzy i do
doznawania emocji seksualnych jako niesłychanie zdrożne, władzę windowano „w górę”,
seks zaś spychano „w dół”.
Władzę legitymowano możliwie wysokim pochodzeniem: od Boga, z przyrodzonego
porządku, z woli narodu itp. Seks pochodził z samego dołu: od szatana, z instynktu
zwierzęcego, z ludzkiej ułomności itp.
Władza to wyniesienie na szczyt, majestat, ceremonialne szaty i wspaniałość pałaców.
Seks to upadek na dno, wstrętny grzech nieczystości, ohyda golizny w ciemnych
zakamarkach.
W ten sposób wpajano mniemanie, że władza, jak słońce co dzień świecące, jest
zawsze obecna, ale niedosiężna, natomiast seks tak jakby nie istniał, to mrok, w który nie
należy się wpatrywać.
224

O władzy i seksie wolno było mówić tylko ogólnikowo (o władzy tylko z zachwytem,
o seksie tylko z pogardą), wywlekanie szczegółów to tabu.
Mogłoby się wydawać, że dziś jest to już nieaktualne, bo prasa całego świata pisze
najwięcej o polityce, a „seksofala” wezbrała w niebywałym stopniu. Nie należy jednak ulegać
złudzeniom — to, co istotne, jest przemilczane.
Jednym z głównych problemów dotyczących ludzkiego zachowania jest pytanie, w
jakim stopniu zachowanie to może być uzależnione od wpływu otoczenia, a w szczególności
od wpływu ludzi z otoczenia.
Problem ten stał się od dawna terenem ścierania się różnych poglądów doktrynalnych,
od zapewniania, że człowiek ma „wolną wolę”, stanowiącą atrybut niezależnego „ducha”, do
przeświadczenia, że człowieka można dowolnie „ukształtować”, przez zastosowanie
odpowiednich zabiegów wychowawczych.
Takie bezdefinicyjne i bezdowodowe poglądy prowadziły do zażartych sporów, które
niczego nie wyjaśniały i okazywały się szczególnie jałowe, gdy w grę wchodziła
odpowiedzialność za ludzkie postępki. Na podstawie pierwszego z tych poglądów należałoby
obciążać odpowiedzialnością wyłącznie samego sprawcę, na podstawie drugiego zaś
wyłącznie wychowawców sprawcy, ale nie było chyba gorliwszych wychowawców niż
wyznawcy „wolnej woli”, ani surowszych sędziów niż zwolennicy „kształtowania” człowieka
przez wychowanie. Absurdalny spór rozstrzygał się prosto w konkretach: gdy chodziło o
poddawanie ludzi wychowawczym zabiegom, okazywali się oni całkowicie urabialni, a gdy
chodziło o podciągnięcie ich do odpowiedzialności, nagle odzyskiwali „wolną wolę”.
Tego rodzaju niekonsekwencje są najbardziej widoczne w szkolnictwie. Przy
układaniu programów szkolnych traktuje się je jako czynnik rozstrzygający o tym, jaka
będzie młodzież kończąca szkołę, toteż komisje programowe drobiazgowo roztrząsają, co w
każdym przedmiocie nauczania dodać, zmienić lub skreślić. Sama młodzież jest przy tym
traktowana jak surowiec, z którego otrzyma się wyroby zależne od zastosowanej obróbki.
Podczas szkolenia okazuje się, że sprawa jest złożona — obok postawy nauczyciela odgrywa
jednak rolę również postawa ucznia, stosuje się więc rozmaite środki mające skłonić ucznia
do współdziałania. I wreszcie, gdy dochodzi do egzaminowania, okazuje się, że wszystkiemu
jest winien tylko uczeń. Sprawę traktuje się tak, jak gdyby tylko starania ucznia rozstrzygały
o jego wiedzy (przecież gdyby tak było naprawdę, to nauczyciele byliby niepotrzebni). Jest

225

kapitalne, że w razie ujemnych wyników wspólnego trudu ucznia i nauczyciela represje w
stosunku do jednego z tych wspólników wymierza drugi wspólnik!
Sprawie możności wpływania na ludzkie zachowanie przyjrzyjmy się w świetle
cybernetycznej aparatury pojęciowej. Dla uproszczenia terminologii będziemy rozróżniać
„człowieka” dążącego do utrzymania niezależności swojego zachowania, oraz „kontrahenta”
dążącego do wywierania wpływu na to zachowanie.
Biorąc pod uwagę, że bodźce mogą być dla człowieka atrakcyjne lub awersyjne, oraz

że reakcje człowieka mogą być dla jego kontrahenta bodźcami atrakcyjnymi lub awersyjnymi,
otrzymuje się cztery możliwe sytuacje.
Dwie spośród tych sytuacji są bezkonfliktowe:
 gdy bodźce atrakcyjne dla człowieka wywołują u niego reakcje będące bodźcami
atrakcyjnymi dla kontrahenta (obaj sprzyjają takim sytuacjom),
 gdy bodźce awersyjne dla człowieka wywołują u niego reakcje będące bodźcami
awersyjnymi dla kontrahenta (obaj unikają takich sytuacji).
Dwie pozostałe sytuacje są konfliktowe:
 gdy bodźce atrakcyjne dla człowieka wywołują u niego reakcje będące bodźcami
awersyjnymi dla kontrahenta (człowiek szuka takich bodźców, a kontrahent mu to
utrudnia),
 gdy bodźce awersyjne dla człowieka wywołują u niego reakcje będące bodźcami
atrakcyjnymi dla kontrahenta (człowiek unika takich sytuacji, a kontrahent mu je
narzuca).
Można ponadto wymienić sytuacje, w których występują bodźce obojętne, ale są to
sytuacje oczywiście bezkonfliktowe, jako oparte na sprzężeniach, w których reaktywność
jednego systemu lub obydwóch jest równa 1 („potakiwacz”, twierdzenie 5.5). Człowiek nie
sprzeciwia się zmianie bodźców ani jego kontrahent nie dąży do wpływania na bodźce
człowieka, którego reakcje są dla kontrahenta bodźcami obojętnymi.
Bezkonfliktowe są także sytuacje, które mogłyby być konfliktowe, ale nie są,
ponieważ o zachowaniu człowieka kontrahent nie otrzymuje informacji, tzn. reakcje
człowieka nie są bodźcami dla kontrahenta (brak sprzężenia, twierdzenie 5.6) i wobec tego
nie wywołują u niego awersji („czego oczy nie widzą, tego sercu nie żal”). Jest to przypadek,
gdy konfliktowi z kontrahentem zapobiega nieobserwowalność zachowania człowieka.
Praktycznie do skutecznych środków zapewniania nieobserwalności należy oddalenie, nic
więc dziwnego, że podwładni są zadowoleni, gdy ich zwierzchnik lub oni sami udają się w
226

podróż służbową, że mężowie szukający przygód erotycznych wykorzystują do tego celu
pobyt poza domem (swój albo żony), itp.
Bliżej natomiast zajmijmy się sytuacjami konfliktowymi. Konflikt polega na tym, że
kontrahent dąży do spowodowania określonych zmian reakcji człowieka, który się temu
przeciwstawia.
Na oddziaływania wejściowe człowieka składają się bodźce, określane potencjałami
receptorowymi Vr i zasilanie określone mocą fizjologiczną P.
Na oddziaływania wyjściowe człowieka składają się reakcje, których rodzaj jest
określony decyzjami wynikającymi z rozpływu mocy korelacyjnej K, natężenie zaś jest
określone mocą dyspozycyjną Pd.
Zgodnie z równaniami [10.4], [11.11], [11.12] między wymienionymi czynnikami
występują następujące związki:
K = [Vr + Vh ]G
P = P0 + Pd
Pd = Pr + Ps
Znaczy to, że zachowanie człowieka określają czynniki informacyjne, prowadzące do
decyzji odpowiednio do rozpływu mocy korelacyjnej K:
 aktualne bodźce (wyrażające się potencjałami receptorowymi Vr),
 własny interes (wyrażający się potencjałem homeostatycznym Vh),
 stan pamięci (wyrażający się rozkładem przewodności korelacyjnej G)
oraz czynniki energetyczne, stanowiące składniki mocy fizjologicznej P:
 potrzeby organizmu (wyrażające się mocą jałową P0),
 sytuacja w otoczeniu (wyrażająca się mocą roboczą Pr),
 wpływ na otoczenie (wyrażający się mocą swobodną Ps).
Jeżeli oddziaływanie kontrahenta na człowieka ogranicza się do czynników
informacyjnych, to w grę wchodzi tylko wpływanie na aktualne bodźce (Vr), przez
doprowadzanie dodatkowych bodźców w celu spowodowania atrakcji przeważających nad
awersjami (zachęcanie) bądź awersji przeważających nad atrakcjami (zniechęcanie), a przez
to spowodowanie aprobaty na miejsce dezaprobaty bądź dezaprobaty na miejsce aprobaty. W
przypadku osiągnięcia tego celu sytuacja staje się bezkonfliktowa. Jest to przypadek ustania
227

konfliktu w wyniku perswazji. Przykładem może tu być zachwalanie nagród za przykre
wyrzeczenia lub straszenie karami za przyjemne doznania.
Gdy perswazja okazuje się nieskuteczna, kontrahent dąży do tego, żeby doprowadzane
przezeń bodźce dodatkowe były jedynymi, tj. do ich narzucania i usuwania wszelkich innych.
Po doprowadzeniu do takiego stanu mógłby już bez przeszkód wpajać w człowieka
przeświadczenie, że powinien robić to, co mu się nakazuje, a nie robić tego, co mu się
zakazuje, oraz że przykrości nakazywanych wyrzeczeń nie są przykrościami, a przyjemności
zakazywanych doznań nie są przyjemnościami. Był to zawsze ideał wszelkich
wychowawców, którzy swoje niepowodzenia przypisywali tylko temu, że takiego ideału nie
zdołali osiągnąć, ale gdyby osiągnęli, wychowaliby „człowieka wzorowego”.
Tymczasem zawód, jaki ich spotykał, miał zupełnie inne przyczyny.
Rzecz w tym, że same bodźce nie przesądzają zachowania, ponieważ decyzje zależą
nie tylko od potencjału receptorowego, lecz także od potencjału homeostatycznego i od
przewodności korelacyjnej, czyli że oprócz bodźców odgrywa rolę własny interes człowieka i
stan jego pamięci.
Z okoliczności, że moc korelacyjna, a więc i decyzje, zależy od sumy potencjałów Vr
+ Vh wynika, że nawet jeżeli bodziec narzucony jest silny (duży potencjał receptorowy Vr),
ale wywołuje awersję (zwiększenie potencjału perturbacyjnego Vp), to oddziaływanie
homeostatu przejawi się jako dezaprobata (zmniejszenie potencjału homeostatycznego Vh), a
w rezultacie suma potencjałów Vr + Vh może się okazać niewielka. Tak więc bodźce
narzucone stają się nieskuteczne, gdy są sprzeczne z interesem człowieka.
W przypadku odwrotnym — jeżeli nawet słaby bodziec (mały potencjał receptorowy
Vr) wywołuje atrakcję, to oddziaływanie homeostatu przejawi się jako aprobata (zwiększenie
potencjału homeostatycznego Vh), a w rezultacie suma potencjałów Vr + Vh może się okazać
wystarczająca do spowodowania decyzji pod wpływem tego słabego bodźca. I w tym
przypadku bodziec zostaje potraktowany zgodnie z interesem człowieka.
Poza tym przy zmniejszonej sumie potencjałów Vr + Vh moc korelacyjna jest mała, a
więc i spowodowany przez nią przyrost przewodności korelacyjnej jest mały, czyli powstają
małe rejestraty szybko ulegające derejestracji.
Na przykład wiadomo, że uczniowie opuszczający szkołę zdumiewająco szybko
zapominają wszystko, czego ich nauczono w nielubianych przedmiotach.
Fakt, że bodziec narzucony wywołuje awersję, oznacza, że przewodność korelacyjna
drogi od potencjału receptorowego Vr do potencjału perturbacyjnego Vp jest duża. Gdy
228

bodziec taki pojawi się ponownie, przewodność ta wzrośnie, a wobec tego wzrośnie potencjał
perturbacyjny, czyli awersja będzie większa.
Wskutek braku znajomości takich zjawisk nauczycielom wydaje się, że powtarzając
ustawicznie te same informacje sprawią, że uczniowie je polubią. Tymczasem skutek jest taki,

że dzieł literackich „przerabianych” w szkole nikt później nie bierze do ręki, zostają
obrzydzone na zawsze.
Jedyną skuteczną drogą skłaniania ludzi do wskazanych im działań jest stosowanie
bodźców zgodnych z ich interesem, a przez to wywołujących atrakcję i aprobatę.
Stąd też bierze się rozpowszechniona praktyka wpływania na ludzkie zachowanie za
pomocą szczytnych haseł, wprawdzie zbyt ogólnikowych i wobec tego niewiele znaczących,
ale odwołujących się do powszechnie uznawanych wartości (duża przewodność korelacyjna) i
dzięki temu mogących wywoływać aprobatę.
Trudno jednak o wywołanie aprobaty, gdy przychodzi do konkretów, w których żąda
się, żeby określony człowiek działał wbrew własnemu interesowi.
Jeżeli oddziaływanie kontrahenta na człowieka ogranicza się do czynników
energetycznych, to w grę wchodzi tylko zmniejszenie mocy fizjologicznej lub mocy
socjologicznej człowieka w celu osłabienia jego reakcji.
Zmniejszanie mocy fizjologicznej człowieka polega na ograniczeniu mu zasilania.
Ponieważ do utrzymania się przy życiu człowieka musi zużywać moc jałową (P0), więc
zmniejszenie mocy fizjologicznej (P) prowadzi do zmniejszenia mocy dyspozycyjnej (Pd), a
przez to — przy niezmienionej mocy roboczej (Pr) — do zmniejszenia mocy swobodnej (Ps).
Jeżeli moc dyspozycyjna zmaleje tak, że w całości będzie na nią zużywana moc robocza, to
moc swobodna zmaleje do zera (ujarzmianie przez głodzenie).
Zmniejszanie mocy socjologicznej człowieka polega na pogarszaniu mu sytuacji w
otoczeniu, wskutek czego — aby móc zużywać moc jałową — musi on zwiększać swoją moc
roboczą. Jeżeli moc robocza wzrośnie tak, że będzie na nią zużywana cała moc dyspozycyjna,
to moc swobodna zmaleje do zera (ujarzmianie przez nadmierną pracę).
Jak widać w obu przypadkach dochodzi do utraty mocy swobodnej. Nic dziwnego, że
do ujarzmiania ludzi wymyślono obozy wyczerpujące ich zarówno głodem, jak i ciężkimi
robotami.
Dalsze zmniejszanie mocy fizjologicznej lub mocy socjologicznej sprawia, że moc
dyspozycyjna nie wystarcza na pokrywanie niezbędnej mocy roboczej, a wskutek tego
również mocy jałowej, człowiek więc nie utrzyma się przy życiu (zagłada).
229

Oczywiście możliwe jest wpływanie na zachowanie człowieka przez łączne
oddziaływanie na czynniki informacyjne i energetyczne. Jest to połączenie perswazji z
represją. Perswazja służy do usuwania reakcji człowieka awersyjnych dla kontrahenta i
wywoływania reakcji atrakcyjnych przez spowodowanie zmiany decyzji człowieka, a przez to
rodzaju reakcji. Represja służy do usuwania reakcji człowieka awersyjnych dla kontrahenta
przez spowodowanie zmniejszenia natężenia reakcji do zera.
Gdy obok, lub zamiast, perswazji pojawia się represja, człowiek wykorzystuje
posiadaną moc fizjologiczną i socjologiczną do przeciwstawiania się odbieraniu mu bodźców
atrakcyjnych i narzucaniu bodźców awersyjnych oraz zmniejszaniu mu mocy swobodnej, a
wówczas dochodzi do konfrontacji mocy między nim a kontrahentem.
Gdy moc fizjologiczna lub socjologiczna człowieka jest dostatecznie duża, wówczas
kontrahent nie zdoła wymusić zmiany jego zachowania. Dlatego np. ojcowie musieli
rezygnować z wydawania zakazów usamodzielnionym synom, królowie z tłumienia rewolty
silniejszych od nich buntowników, inkwizytorzy z nawracania heretyków zbyt potężnych itp.
Tak więc, do wymuszania zachowania człowieka kontrahent musi być od niego
mocniejszy.
Najłagodniejszym sposobem wpływania na zachowanie człowieka jest pozostawienie
mu mocy swobodnej z możliwością zdobywania mocy socjologicznej (nie za dużej!) pod
warunkiem wykorzystywania jej do wskazanych mu celów (zachowanie pożądane,
„wynagradzanie użytecznego”). Jest to przyczynianie człowiekowi bodźców atrakcyjnych za
to, że jego reakcje są atrakcyjne dla kontrahenta. Jako przykład można wymienić
podwładnych uczynionych pośrednimi zwierzchnikami innych podwładnych.
Pewnym ograniczeniem jest pozostawienie człowiekowi mocy swobodnej bez
możności zdobywania mocy socjologicznej (zachowanie dopuszczalne, „tolerowanie
nieszkodliwego”). Jest to nieograniczanie człowiekowi bodźców atrakcyjnych za to, że jego
reakcje są obojętne (nieawersyjne) dla kontrahenta. Przykładem są tu ludzie, którym pozwala
się robić, co chcą, zajmować się sportem, uprawiać turystykę, śpiewać w chórze amatorskim,
kolekcjonować motyle — byleby nie obrastali w siłę.
Daleko idącym ograniczeniem jest pozostawienie człowiekowi mocy swobodnej bez
możności jakiegokolwiek jej wykorzystywania (zachowanie tłumione, „obezwładnienie
niebezpiecznego”). Jest to niedopuszczanie bodźców w celu niedopuszczania awersyjnych
reakcji. W takiej sytuacji są np. ludzie ukarani pozbawieniem wolności. Brak ujścia dla mocy

230

swobodnej stanowi dla nich szykanę, toteż za ulgę uważają wykonywanie jakiejkolwiek
pracy.
Jednakże obezwładnienie człowieka pod względem natężenia reakcji nie jest
równoznaczne z obezwładnieniem pod względem rodzaju reakcji. Wybór rodzaju reakcji
(decyzja) jest procesem informacyjnym, wystarczają do tego bardzo małe ilości energii (moc
korelacyjna). Dlatego też zmniejszenie mocy swobodnej nawet w pobliże zera nie spowoduje
u człowieka zmiany rozróżniania między atrakcjami a awersjami, np. zmiany poglądów. Jest
to okoliczność istotna w przypadkach, gdy taka zmiana jest atrakcją dla kontrahenta, który
wobec tego dąży do jej spowodowania (zachowanie wymuszane, „dręczenie opornego”).
Do typowych przykładów należy wydobywanie zeznań przez zadawanie bólu za
pomocą tortur, w przewidywaniu dręczycieli, że naruszając tak silnie równowagę
funkcjonalną dręczonego wywołają u niego awersję znacznie większą niż awersja wobec
stawianych mu żądań. Innymi słowy, nie mogąc skłonić go do aprobaty złej sytuacji
(spełnienie żądań) jako sprzecznej z jego interesem, dążyli do postawienia go w sytuacji
jeszcze gorszej (tortury), od której wybranie złej sytuacji było wybawieniem.
Historia obfituje w niezliczone przykłady zbrodni popełnionych przez stosowanie tej
metody do ludzi, od których żądano wyrzeczenia się przekonań, zdradzenia sojuszników,
przyznania się do niepopełnionych czynów itp.
W niczym też inwencja nie była tak bogata, jak w okrucieństwie tortur —
uniemożliwianie snu, zawieszanie głową w dół, wyrywanie paznokci, wyłamywanie rąk,
zgniatanie kości, to tylko próbki rozległego repertuaru osiągnięć z tego zakresu.
W porównaniu z tym chłosta była raczej umiarkowanym środkiem nakłaniania do
posłuszeństwa, ale za to powszechnie stosowanym: w domu rodzinnym, szkole, wojsku, nie
mówiąc już o więzieniu. Bicie służyło do ukazywania ludziom, jakim szczęściem jest być
uległym bez bicia.
Niemniej, znane są przykłady ludzi, którzy nie ulegli torturom i ponieśli śmierć, gdy w
celu złamania oporu wzmagano zakłócenia równowagi funkcjonalnej do stanu, w którym
homeostat już nie zdołał jej utrzymać.
Streszczając: zachowanie człowieka zależy od tego, co się dzieje w jego organizmie i
w otoczeniu. W związku z tym istnieje rozległa skala możliwych zachowań, której jednym
krańcem jest zupełna zależność od otoczenia, drugim zaś krańcem zupełna niezależność od
otoczenia.

231

Aby zapobiec ewentualnym nieporozumieniom co do działania homeostatu w interesie
człowieka, jako systemu autonomicznego, warto powiedzieć jeszcze parę słów na ten temat.
Czytelnicy mogliby wysunąć argument, że przecież ludzkie zachowanie bywa również
bezinteresowne, cóż więc dzieje się wtedy z homeostatem i jego działaniem w interesie
człowieka? Zwłaszcza gdy chodzi o zachowanie człowieka przeciwko jego własnemu
interesowi, czego przykładem są altruiści składający dary na cele dobroczynne, rodzice
odejmujący sobie od ust dla swoich dzieci, bohaterscy żołnierze podejmujący się ochotniczo
zadań grożących im nieuchronnie śmiercią, męczennicy gotowi raczej zginąć niż zaprzeć się
swoich ideałów, ofiarnicy dobrowolnie niosący pomoc trędowatym, wśród których nie mają
nic do zyskania, a wszystko do stracenia, czy wreszcie samobójcy mniej lękający się śmierci
niż kompromitacji. I czy wobec tego działaniem homeostatu można wyjaśnić każde ludzkie
zachowanie?
Wątpliwości tego rodzaju mogą się nasuwać tylko przy potocznym rozumieniu
„interesu” człowieka, a mianowicie że życie, zdrowie, posiadanie pieniędzy itp. są zgodne z
jego interesem, a ich utrata — niezgodna.
Tymczasem homeostat, jak to już wielokrotnie podkreślałem, to tylko organ
regulujący, który, działając na zasadzie sprzężenia zwrotnego ujemnego, utrzymuje własną
równowagę, tzn. na wzrost własnego potencjału wejściowego reaguje zmniejszeniem
własnego potencjału wyjściowego, i na odwrót.
Konsekwencją tego może być utrzymywanie całego organizmu w równowadze
funkcjonalnej, ale niekoniecznie musi być, bo oprócz działania homeostatu wchodzi w grę
również działanie akumulatora i korelatora.
Sprężenie spowodowane przez homeostat na nic się nie zda wobec niebezpieczeństwa,
jeżeli wydawana przez akumulator moc dyspozycyjna jest za mała do zwalczenia tego
niebezpieczeństwa.
Reagując dezaprobatą na wyobrażenie awersyjne homeostat zapobiegnie szkodliwej
decyzji, ale czy na pewno byłaby ona szkodliwa? Wyobrażenia awersyjne powstają dzięki
rejestratom informacji o szkodach, których człowiek sam doznał w przeszłości lub dowiedział
się o cudzych, ale sytuacja w otoczeniu mogła się tymczasem zmienić w sposób sprawiający,

że decyzja dawniej szkodliwa byłaby teraz pożyteczna. Jeżeli nie ma rejestratu informacji o
tej zmianie sytuacji, to w rezultacie homeostat zapobiegnie decyzji pożytecznej, zamiast ją
przyspieszyć.

232

W związku z tym, że przepływ mocy korelacyjnej wymaga pewnego czasu, może się
zdarzyć, że potencjał efektorowy przekroczy potencjał decyzyjny nieco wcześniej, niż wzrost
potencjału perturbacyjnego spowoduje zmniejszenie potencjału homeostatycznego. Inaczej
mówiąc, szkodliwa decyzja może nastąpić dlatego, że homeostat nie zdążył jej zapobiec
(decyzja pochopna) ponieważ jej wyobrażenie spowodowało awersję spóźnioną. Można
wyróżnić nawet ludzi, u których decyzje przeważnie wyprzedzają emocje (ludzie reakcyjni,
cechujący się „życiem zewnętrznym”, „ekstrawertycy”), oraz ludzi, u których emocje
przeważnie wyprzedzają decyzje i powodują refleksje opóźniające lub uniemożliwiające
decyzje (ludzie refleksyjni, cechujący się „życiem wewnętrznym”, „introwertycy”).
Nawet rejestraty wrodzone, np. umożliwiające odczuwanie bólu, mogą być przyczyną
decyzji szkodliwych, którym homeostat nie zapobiegnie. Tak na przykład u dziecka ukłucie
strzykawką wywołuje awersję i dezaprobatę, wskutek czego protestuje ono przeciw dalszym
zabiegom tego rodzaju, co stanowi decyzję szkodliwą. Dopiero nabywane z czasem
dodatkowe rejestraty sprawiają, że atrakcyjne wyobrażenie wyzdrowienia wywołuje aprobatę,
przeważającą nad dezaprobatą bólu.
Jedni ludzie unikają wizyt u dentysty jak długo się da, inni zgłaszają się bez wahania
dla kontroli stanu uzębienia. Jedni ludzie są skłonni wydawać wszystkie zarobione pieniądze,
inni zaś robić oszczędności. Jedni obywatele uważają, że należy więcej konsumować, a mniej
inwestować, inni zaś na odwrót.
Jedni ludzie są skłonni opłacać się szantażystom za milczenie, inni zaś zachowują się
jak owa aktorka filmowa, która na list szantażysty z żądaniem zapłaty 5000 dolarów i groźbą,

że „w przeciwnym razie opublikuję pikantne szczegóły z pani życia”, odpowiedziała: „jeżeli
zapłaci mi pan 500 dolarów, to dodam parę szczegółów, których pan na pewno nie zna”.
U wszystkich jednak działanie homeostatu prowadzi do utrzymywania jego własnej
równowagi. Ponadto prowadzi ono do utrzymywania równowagi organizmu, ale tylko w
zakresie wynikającym z aktualnych wyobrażeń i wywoływanych przez nie emocji.
Można by powiedzieć, że homeostat jest jak sędzia wyrokujący na podstawie akt
sądowych, chociaż może się okazać, że zawierają one informacje fałszywe lub niekompletne.
Nawet u samobójcy homeostat działa w jego interesie, uwalnia go bowiem od
przemożnej awersji, nie dającej się usunąć w żaden inny sposób przy aktualnym stanie
wyobrażeń, czyli przy aktualnym rozpływie mocy korelacyjnej.
Znane przypadki, gdy odratowany samobójca ponawia próby spełnienia swojego
zamiaru, stają się zrozumiałe, gdy się zważy, że przez samo odratowanie nie zmieniono mu
233

rozpływu mocy korelacyjnej, awersja więc trwa i wobec tego homeostat dąży nadal do
usunięcia jej jako zakłócenia. Ze strony ratujących konieczne jest więc spowodowanie istotnej
zmiany rozpływu mocy korelacyjnej u odratowanego, a mianowicie usunięcie przypływu
mocy korelacyjnej z dróg o przewodnościach stanowiących rejestraty awersyjne, tj.
prowadzące od potencjałów receptorowych do potencjału perturbacyjnego.
Jak o tym była mowa w rozdziale 10, jest to możliwe w dwojaki sposób: przez
derejestrację, tj. zmniejszenie się przewodności korelacyjnej (zapominanie derejestracyjne),
albo przez detrakcję, tj. skierowanie przepływu mocy korelacyjnej na inne drogi (zapominanie
detrakcyjne przez wytworzenie emocji konkurencyjnych).
Jednakże derejestracja jest procesem wymagającym dłuższego czasu, detrakcja
natomiast jest utrudniona, gdy pozostałe drogi mają niewielką przewodność korelacyjną,
wobec czego każdy bodziec sprawi, że moc korelacyjna będzie płynąc głównie po drogach o
dużych przewodnościach, te zaś są właśnie rejestratami awersyjnymi.
Typowe dla samobójców rozpamiętywanie pogarsza tylko sprawę, gdyż wielokrotne
przepływy mocy korelacyjnej po tych samych drogach zwiększają ich przewodność i wskutek
tego same wzrastają, a więc awersyjne rejestraty i korelaty (wyobrażenia) jeszcze bardziej się
wzmagają.
Tak więc, chcąc pomóc niedoszłemu samobójcy trzeba czuwać nad nim przez czas
zapomnienia, bądź też wyszukać lub wytworzyć emocje konkurencyjne, odwodząc od
dotychczasowych myśli.
Na przykład, lekarstwem na zawiedzioną miłość bywa zaabsorbowanie lubianą pracą
zawodową, współczucie dla cudzej niedoli itp. Nie bywa nim natomiast miłość do kogo
innego, gdyż wymagałaby przepływu mocy korelacyjnej głównie po tych samych drogach o
dużych przewodnościach stanowiących rejestraty miłości zawiedzionej. Następna miłość
może powstać dopiero po wygaśnięciu poprzedniej.
Obydwa wymienione sposoby były od dawna stosowane do likwidowania
niepożądanej miłości. Dlatego właśnie rodzina panicza, który zakochał się w wiejskiej
dziewczynie, zamiast dyskutować z nim o mezaliansie wysyłała go co prędzej zagranicę
(mnogość atrakcyjnych wrażeń, a więc liczenie na detrakcję) i to na rok lub dwa (upływ
czasu, a więc liczenie na derejestrację).
Obecnie przejdziemy do rozważań nad związkiem między działaniem homeostatu a
interesem człowieka znajdującego się w stanie równowagi funkcjonalnej.

234

Przypuśćmy, że w sprzężeniu systemu autonomicznego z otoczeniem nic się nie
dzieje. Nie ma pobierania ani wydawania energii, a moc jałowa jest pokrywana z zasobu
energii akumulowanej, istnieje więc związane z tym naprężenie i obciążenie. Nie ma też
bodźców ani decyzji, a tylko występuje potencjał homeostatyczny i potencjał perturbacyjny
oraz przepływ mocy korelacyjnej na drodze od pierwszego z tych potencjałów do drugiego.
Ponieważ przepływ moc korelacyjnej utrzymuje wzajemne oddziaływanie korelatora i
homeostatu, tzn. występuje świadomość, a potencjał homeostatyczny i potencjał
perturbacyjny nie ulegają zmianom, więc jest to świadomość refleksyjnie i emocjonalnie
obojętna (świadomość samego istnienia).
Jak wskazano w rozdziale 9, zadaniem homeostatu jest utrzymywanie równowagi
funkcjonalnej jako stanu możliwie odległego od przemian nieodwracalnych tworzywa.
Wiadomo jednak z fizyki, że możliwość powstawania przemian nieodwracalnych tworzywa
(„zmęczenie materiału”) jest tym większa, im silniejszym jest ono poddawane
oddziaływaniom i im dłuższy jest czas ich trwania. Dlatego też dla homeostatu stają się
zakłóceniami zarówno silne oddziaływania krótkotrwałe, jak i słabe oddziaływania
długotrwałe. Znaczy to, że homeostat będzie przeciwdziałać nie tylko nadmiernym, lecz także
przewlekłym potencjałom wejściowym, tj. emocjom i obciążeniom.
Z upływem czasu emocja (potencjał perturbacyjny), obojętna w dotychczasowym
stanie równowagi, zacznie odgrywać rolę awersji (pomimo że jest ciągle ten sam potencjał
perturbacyjny), na co homeostat zareaguje dezaprobatą, tj. zmniejszeniem potencjału
homeostatycznego. Wskutek tego zmaleje moc korelacyjna i potencjał perturbacyjny.
Podobnie obciążenie zacznie odgrywać rolę przeciążenia, na co homeostat zareaguje
odprężeniem, tj. zmniejszeniem naprężenia, a wskutek tego zmaleje obciążenie. W ten sposób
nastąpi odsunięcie stanu systemu od niebezpieczeństwa przemian nieodwracalnych. Emocja,
po jej zmniejszeniu, przestanie być awersją, a obciążenie, po jego zmniejszeniu, przestanie
być przeciążeniem.
Znaczy to, że na miejsce dotychczasowego nastąpi nowy, obniżony stan równowagi,
cechujący się mniejszą refleksją i emocją oraz mniejszym naprężeniem i obciążeniem. Inaczej
mówiąc, będzie to stan osłabionej czujności na bodźce i osłabionej gotowości do działania.
Ponieważ z potencjałami receptorowymi, wprowadzanymi przez ewentualne bodźce,
sumuje się zmniejszony potencjał homeostatyczny, więc przepływ mocy korelacyjnej, także
wskutek tego zmniejszony, będzie obejmować mniej rejestratów, co oznacza ograniczenie

świadomości.
235

Ale i nowy stan równowagi nie może trwać zbyt długo, ponieważ z przyczyn
omówionych powyżej zaczęłoby to z dalszym upływem czasu prowadzić do przemian
nieodwracalnych tworzywa, na co homeostat zareaguje dalszym obniżeniem równowagi, a
więc dalszym osłabieniem czujności na bodźce i gotowości do działania.
Jest to w istocie ciągły proces obniżania równowagi, aż do stanu minimalnego,
którego trwanie już nie grozi nieodwracalnymi przemianami tworzywa.
Jaki będzie ten stan minimalny w konkretnych przypadkach, zależy od aktualnego
stanu tworzywa. Im bliższa stała się możliwość przemian nieodwracalnych (wskutek
poprzednich dużych przepływów mocy korelacyjnej i mocy dyspozycyjnej), tym niższy musi
nastąpić stan minimalny równowagi, aby groźba ich powstania ustała.
Ponieważ

proces

obniżania równowagi

odbywa się

w zakresie przemian

odwracalnych, więc z upływem czasu tworzywo systemu powróci do poprzedniego stanu, tj.
nastąpi jego regeneracja. W miarę jej postępowania będzie narastać refleksja i naprężenie, a
wskutek tego również emocja i obciążenie, aż wszystko powróci do zwykłego stanu
równowagi.
W odniesieniu do organizmu są to zjawiska zasypiania, snu i przebudzenia.
Dopóki trwa świadomość (tj. przepływ mocy korelacyjnej na drodze od Vh do Vp),
homeostat zapobiega przyszłym niebezpieczeństwom, chociaż jest organem, który niczego nie
„przewiduje”, tzn. nie odróżnia przyszłości od teraźniejszości i przeszłości, działa bowiem
tylko pod wpływem stanów teraźniejszych, jakimi są korelaty (wyobrażenia), zapobiega zaś
dzięki temu, że już zapowiedź zakłócenia sama jest zakłóceniem, usuwanym przez homeostat.
Użyteczność wszelkiego rodzaju informacji ostrzegających człowieka przed
niebezpieczeństwem polega na tym, że sama informacja jest już niebezpieczeństwem, tyle że
mniejszym, próbką niebezpieczeństwa. Bezpośrednio dla homeostatu próbką taką jest wzrost
potencjału perturbacyjnego (awersja).
Jednakże próbki niebezpieczeństwa, same będąc niebezpieczeństwami, są także
szkodliwe — czujność kosztuje, a gdy za długo trwa, szkody spowodowane próbkami
niebezpieczeństw stają się w końcu nie mniejszym niebezpieczeństwem niż to, któremu
czujność miała zapobiegać. Wtedy korzystniej jest zmniejszać czujność, a wreszcie nawet
zupełnie z niej zrezygnować, do czasu naprawienia szkód już przez nią wyrządzonych.
Homeostat zachowuje się jak zmęczony dyrektor, który wyłącza telefon i niech się dzieje co
chce, „nie ma mnie dla nikogo”.

236

Jest też zrozumiałe, że im głębszy jest sen (im niższy stan równowagi, a więc mniejsza
moc korelacyjna), tym bardziej wyobrażenia są ograniczone tylko do skojarzeń mających
duże rejestraty, a mianowicie do skojarzeń między bodźcami bardzo silnymi, choć dawnymi,
bodźcami bardzo często powtarzanymi, oraz bodźcami wprawdzie słabymi, ale bardzo

świeżymi.
O ile w zwykłym stanie równowagi (czuwanie) najwięcej jest rejestratów bodźców

świeżych, co daje poczucie „teraźniejszości”, to w obniżonym stanie równowagi (sen)
odgrywają rolę tylko duże rejestraty bodźców zarówno dawnych, jak i świeżych, zanika więc
poczucie różnicy między teraźniejszością a przeszłością. Tym się objaśnia, że w marzeniach
sennych występują naraz wyobrażenia przeżyć z różnych czasów, jak gdyby odbywały się
równocześnie, np. wyobrażenie osób dawno zmarłych, ale poruszających się, jak gdyby
jeszcze żyły, mówiących o zdarzeniach, które za ich życia jeszcze nie nastąpiły, itp. Gdy ktoś
mówi, że miał „dziwny sen”, bo śniło mu się, że był wodzem indiańskim mierzącym z łuku
do białego jeńca o nienawistnej twarzy, to nie jest to bynajmniej dziwne, a tylko wczoraj
oglądał film o Indianach (bodźce świeże), poza tym zaś ma dokuczliwego szefa (bodźce
powtarzane), któremu nie może nic zrobić na jawie, więc odgrywa się na nim przynajmniej
we śnie. Śniło mu się to, a nie co innego, ponieważ takie były jego aktualne największe
rejestraty. Z analizy treści snów psychoanalitycy zrobili nawet metodę wykrywania, co trapi
ich pacjentów.
Nie ma też nic niezwykłego w tym, że po obudzeniu pamięta się pewne sny, a innych
nie. Ponieważ w obniżonym stanie równowagi występuje zmniejszony potencjał
homeostatyczy, więc powoduje przepływ małej mocy korelacyjnej, toteż marzenia senne
wywołują rejestraty małe, które wskutek tego mogą ulec derejestracji jeszcze przed
przebudzeniem (np. rejestraty snów przerażających, zwykle powodujących przebudzenie),
mogą przetrwać do przebudzenia, i wtedy sen zostaje zapamiętany.
Proces obniżenia równowagi może też odbyć się bardzo szybko, gdy pojawi się silny
bodziec powodujący tak duże zwiększenie potencjału perturbacyjnego, że następujący
wskutek tego zanik potencjału homeostatycznego spowoduje przerwanie przepływu mocy
korelacyjnej. Oczywiście następuje przy tym również zanik naprężenia. Dlatego człowiek
uderzony pałką w głowę traci przytomność i zwala się bezwładnie jak kłoda.
Należy zauważyć, że chociaż obniżanie równowagi przez homeostat leży w interesie
organizmu, chroni go bowiem przed nieodwracalnymi przemianami tworzywa, a więc przed
utratą zdolności do sterowania, równoznaczną z przerwaniem egzystencji — to jednak z
237

drugiej strony jest sprzeczne z tym interesem, pozbawia bowiem organizm czujności wobec
mogących go zniszczyć wrogów i gotowości do walki z nimi w swej obronie.
Statystycznie jednak jest to dla organizmu korzystne, ponieważ przewlekłe trwanie
czujności spowodowałoby zniszczenie organizmu na pewno, natomiast przy braku czujności
podczas snu wrogowie pojawią się albo nie. Szanse stają się jeszcze większe, gdy na sen
wybiera się miejsce trudno dla wrogów dostępne lub trudno rozpoznawalne. Dlatego ludzie
zamykają się w swoich mieszkaniach, zwierzęta zaś układają się do snu w norach itp. Te
dodatkowe szanse to jednak już nie zasługa homeostatu, lecz korelatora ze znajdującymi się w
nim rejestratami skojarzeń.
Krótko mówiąc, działanie homeostatu powodujące obniżanie równowagi jest
równoznaczne z dawaniem pierwszeństwa bezpieczeństwu wewnętrznemu systemu
autonomicznego przed bezpieczeństwem zewnętrznym. Aby walczyć o swoje istnienie, trzeba
przede wszystkim istnieć.
Podkreślam, że racjonalność takiego działania homeostatu jest statystyczna. W
niektórych przypadkach korzystniejsze mogłoby się przecież okazać dopuszczenie do
przemian

nieodwracalnych

tworzywa,

wprawdzie

trwale

upośledzających

zdolność

sterowania się, ale jej nie niszczących, niż utrata czujności wobec wrogów już czyhających na
zgubę zasypiającego organizmu. W większości przypadków jednak okazuje się, że danie
pierwszeństwa regeneracji tworzywa zapewnia większe szanse przetrwania organizmu.
Racjonalności takiej homeostat nie „zaplanował”, działa on tak, jak działa, gdyż taka jest
uroda sprzężenia zwrotnego ujemnego.
Przypomina to omawianą już sprawę (rozdział 10) statystycznej racjonalności
dłuższego trwania rejestratów bodźców silnych niż słabych, bodźców powtarzających się niż
jednokrotnych, bodźców świeżych niż dawnych, czego nie „zaplanował” korelator — są to
tylko zmiany przewodności wskutek przepływu energii i upływu czasu, zachodzące nie tylko
w organizmach.
Jak widać, są to sprawy dające się objaśnić na podstawach fizycznych, bez
przypisywania człowiekowi jakichś tajemniczych właściwości.
Przeświadczenie o niepojmowalności natury człowieka na gruncie praw fizycznych i
związane z tym skłonności do odwoływania się do mistycznych pierwiastków cudowności
powstały i utrwalały się wskutek tego, że ludzie chcieli zrozumieć siebie jeszcze wtedy, kiedy
nie mieli niezbędnej do tego wiedzy. Stawiali pytania, nie mając narzędzi do uzyskania

238

odpowiedzi. Podobnie jak od dawna pragnęli latać, chociaż nie mieli pojęcia o budowaniu
samolotów.
Z czasem zaczęli gromadzić wiedzę o człowieku i nagromadzili jej wiele, ale
odpowiedzi na swoje pytania nie uzyskali, ponieważ była to wiedza nie taka, jaka była do
tego potrzebna, a i pytania były stawiane nie takie, jak trzeba. Pytano mianowicie „jaki jest
człowiek”, zamiast „jakim człowiek musi być”. Przy postawieniu właściwych pytań
stwierdzono by, że w celu zrozumienia człowieka trzeba zajmować się nie człowiekiem, lecz
tworem od niego ogólniejszym. Z postulatów, jakie ten ogólniejszy twór musiałby spełniać,
wyniknęłoby, że musi je spełniać każdy twór szczególny, a w tym również człowiek. Do tego
jednak trzeba było poczekać na cybernetykę.
Braki potrzebnej wiedzy ujawniły się wyraźnie w dwóch sprawach.
Jedną z nich był dylemat w postaci sporu o „determinizm” i „indeterminizm”. Z jednej
strony postępy fizyki coraz bardziej ujawniały, że określone przyczyny wywołują określone
skutki, co prowadziło do pojmowania człowieka jako tworu podlegającego prawom
fizycznym i wobec tego zachowującego się odpowiednio do oddziaływań otoczenia
(„determinizm”). Z drugiej strony powszechne było przeświadczenie, że człowiek na „wolną
wolę”, dzięki czemu może się oddziaływaniom otoczenia przeciwstawiać i dokonywać
wyboru swojego postępowania („indeterminizm”).
Cały ten spór był nieporozumieniem, polegającym na nieodróżnianiu rozpatrywania
oddziaływania otoczenia na system od rozpatrywania oddziaływania otoczenia na jeden z
podsystemów systemu z przeoczeniem oddziaływania na ten podsystem ze strony innego
podsystemu tego systemu.
Jest to tak, jak gdyby ktoś sądził, że zgodnie z prawami fizyki wlewanie wody musi
spowodować podnoszenie się poziomu w zbiorniku (czyli, że jest „determinizm”), a ktoś inny
twierdził, że nie wiadomo, czy tak się stanie (czyli, że jest „indeterminizm”).
Tymczasem, jeżeli zbiornik jest wyposażony w regulator poziomu, o czym obaj
polemiści nie wiedzą, to pierwszy z nich ma rację, że poziom wody będzie zgodny z prawami
fizyki, ale nie ma racji, że poziom na pewno się podniesie, drugi natomiast ma rację, że nie
wiadomo co się z poziomem stanie, ale nie ma racji przypisując to „indeterminizmowi”, gdyż
działanie regulatora także podlega prawom fizyki.
Gdy pasażer samochodu zażąda od kierowcy, żeby skręcił w prawo, to żądanie takie
zostanie spełnione albo nie, zależnie od decyzji kierowcy. Żądanie bowiem jest
oddziaływaniem na korelator kierowcy, ale oprócz tego wchodzi w grę oddziaływanie
239

homeostatu kierowcy na jego korelator. Decyzja zaś zależy od rozpływu mocy korelacyjnej,
która z kolei — zgodnie ze wzorem [10.4] — zależy nie tylko od potencjału receptorowego
(bodziec), ale i od potencjału homeostatycznego (refleksja).
Wyjaśnieniem tym zwolennik „indeterminizmu” nie byłby usatysfakcjonowany i
użyłby argumentu, że kierowca zrobi wprawdzie to co sobie postanowił, ale mógłby równie
dobrze postanowić co innego, i właśnie ta swoboda wyboru sprawia, że zachowanie kierowcy
jest „indeterministyczne”. Jest to jednak argument błędny — refleksje kierowcy są takie, jakie
w danej sytuacji wynikają ze struktury homeostatu. Człowiek może w różnych sytuacjach
mieć różne refleksje, ale nie może sobie wybrać, jaką mieć refleksję. Aby wybierać sobie
refleksje, zanim powstaną, człowiek musiałby być wyposażony w organ dokonujący takiego
wyboru, ale wynik wyboru byłby zależny od struktury tego organu, to zaś nie różniłoby się
niczym istotnym od zależności refleksji od homeostatu wspomnianej powyżej.
Oczywiście, można by ciągnąć dalej rozważania stawiając pytanie, od czego zależy
struktura homeostatu, korelatora i akumulatora, na co byłaby odpowiedź, że od wszystkich
dotychczasowych oddziaływań otoczenia, od rodziców, po których się te struktury
odziedziczyło, od rodziców tych rodziców itd., aż do stwierdzenia, że zachowanie kierowcy
wobec żądania pasażera jest wynikiem dziejów wszechświata, ale pomimo rozległości tak
daleko sięgających przyczyn nigdzie nie byłoby najmniejszego nawet miejsca na niezależność
skutków od przyczyn.
Kiedy zaczęła się rozwijać fizyka probabilistyczna, która zakwestionowała
niezawodność praw fizycznych i sprowadziła je do roli twierdzeń o prawdopodobieństwach
stanów fizycznych, zwolennicy „indeterminizmu” potraktowali to jako argument, że skoro
nawet w materii nieożywionej nie ma nic pewnego, „deterministycznego”, to tym bardziej

świadczy to o „indeterminizmie” człowieka. Argument ten jednak polega na pomieszaniu
rzeczywistości z metodami jej badania. To nie rzeczywistość jest probabilistyczna, lecz tylko
nasza o niej wiedza. Nie wiedząc, który los wygra na loterii, możemy mówić o
prawdopodobieństwie głównej wygranej, a przecież, pomimo że jest ono bardzo małe, jakiś
los tę główną wygraną wygrywa, bo przy losowaniu czyjaś ręka właśnie po niego sięgnęła, w
sposób jak najbardziej „deterministyczny”.
Drugą sprawą, na której zaciążyły braki wiedzy, była koncepcja pojmowania
człowieka

na

kształt

mechanizmu

funkcjonującego

na

zasadzie

współdziałania

poszczególnych elementów. Spotkała się ona ze złym przyjęciem, zwłaszcza u wyznawców
antropocentryzmu (którzy ją określili lekceważąco jako „mechanicyzm”), chociaż bowiem
240

sama idea współdziałania elementów była wartościowa, to jednak raziła prymitywizmem
pojmowania „mechanizmu”, jako czegoś w rodzaju skomplikowanego zegara.
Dopiero cybernetyka postawiła sprawę na właściwym gruncie, przez odwołanie się do
procesów regulacji.
Okoliczność, że homeostat ma określoną strukturę, z której wynika określone
zachowanie człowieka, nie zmienia faktu, że jest on regulatorem, stąd zaś wynika jego
zdolność do wzmacniania pewnych oddziaływań otoczenia oraz osłabiania innych, czego
wynikiem jest utrzymywanie równowagi funkcjonalnej organizmu, a przez to utrzymywanie
jego

egzystencji

pomimo

nie

sprzyjających

temu

oddziaływań

otoczenia,

czyli

funkcjonowanie organizmu we własnym interesie.
Jest prawdą, że człowiek może chcieć różnych rzeczy, ale w różnych sytuacjach. W
określonej sytuacji człowiek chce tego, co wynika z jego aktualnej struktury. Gdyby o stanie
człowieka i o stanie otoczenia wszystko było dokładnie wiadome, to można byłoby równie
dokładnie przewidzieć, czego dany człowiek w określonej sytuacji będzie chciał i jak się w
niej zachowa.
Takie stawianie sprawy skłania niektórych do wysuwania argumentu, że gdyby
zachowanie człowieka było dokładnie przewidywalne, to byłoby to równoznaczne ze
zwolnieniem go z wszelkiej odpowiedzialności za postępki, bo przecież i tak stanie się to, co
się stać ma. W argumencie tym występuje pomieszanie zależności skutków od przyczyn
(„determinizm”) z niezależnością skutków od przyczyn („fatalizm”). Odpowiedzialność nie
jest abstrakcją — żądanie odpowiedzialności, zagrożenie represjami, pociągnięcie do
odpowiedzialności itd., są to wszystko bodźce oddziaływujące na korelator człowieka i
wywołujące w nim rejestraty. Dla homeostatu jest to już inny stan niż przed pojawieniem się
tych bodźców, inne więc będzie działanie homeostatu, a wskutek tego inne będzie
zachowanie człowieka. Zwolnienie się od odpowiedzialności byłoby takim samym cudem jak
oświadczenie przyczynom, że są zwolnione od wywoływania skutków.

241

13. CHARAKTER
Wszystko,

co

autonomicznych,

tu
a

dotychczas
więc

zostało

ludzi,

powiedziane,

zwierząt,

roślin,

a

dotyczy

wszelkich

systemów

także

autonomów

(maszyn

autonomicznych), choć nie są jeszcze budowane. Rozważania były ilustrowane przykładami
spraw ludzkich, ponieważ człowiek jest głównym tematem tej książki, i pozostanie do końca.
W dalszych jednak rozdziałach będzie mowa nie o tym, co jest wszystkim systemom
autonomicznym wspólne, lecz o tym, co je między sobą różni. W szczególności będzie
chodzić o różnice między ludźmi.
Przedtem chciałbym tylko krótką wzmiankę poświęcić systemom autonomicznym
odmiennym od człowieka.
Doktrynalne uprzedzenia odmawiały psychiki zwierzętom, pomimo że pies cieszy się
na widok swego pana, boi się kija, bywa rozdrażniony itp., co zauważono już tak dawno, jak
dawno istnieją ludzie i psy. Objawy takie wyjaśniano nic nie wyjaśniającymi zapewnieniami,

że to „tylko instynkt”, co miało znaczyć, że to jest coś innego niż u człowieka, oponentów zaś
potępiano za „antropomorfizację” zwierząt.
Zaciążyło to nawet na rozwoju nauki — psychologia zwierząt powstała stosunkowo
późno, a jej rozwój pozostaje daleko w tyle za rozwojem psychologii ludzi (w czym zresztą
odgrywa rolę okoliczność, że psychologom zwierzęta się nie zwierzają). Nieliczne są głosy

światłych psychologów, że metody badania psychiki ludzkiej powinny być wzorowane na
metodach badania psychiki zwierzęcej jako obiektywnych.
Do dziś powszechne są opory wobec poglądu, że zwierzęta myślą, mają wyobraźnię,

świadomość itp., a co najwyżej dopuszcza się pewne ustępstwa w stosunku do zwierząt
„wyższych”, zresztą bez zdefiniowania kryteriów ich „wyższości”. Podobny pogląd w
odniesieniu do roślin byłby uznany za wręcz absurdalny.
Dopiero w ostatnich czasach nauka dokonała odkryć z zakresu procesów
informacyjnych u takich zwierząt, jak np. nietoperze (wykrywanie przeszkód w ciemności),
pszczół (informowanie się o rozmieszczeniu pól kwiatowych) itp., a jeszcze później u roślin
(pamięć, lęk przed grożącym niebezpieczeństwem itp.).
Na marginesie tych doniosłych odkryć, tak rewelacyjnych wobec utartych mniemań,
warto zauważyć, że jednak do utrwalenia się tych mniemań doszło wskutek tego, iż poznanie
naukowe postępowało w kierunku od szczegółów do uogólnień. Postępując w kierunku
242

przeciwnym dawno by już uznano, że każdy organizm musi funkcjonować jako systemu
autonomiczny, a wówczas z niedowierzaniem spotykałoby się nie przypuszczenie, że rośliny
mają np. pamięć, lecz przypuszczenie, że jej nie mają.
O maszynach autonomicznych wspomniałem powyżej, że nie są jeszcze budowane.
Dzieje się tak bynajmniej nie dlatego, jakoby to miało być szczególnie trudne. Wprawdzie
maszyny

autonomicznej

nie

można

byłoby

skonstruować

na

podstawie

wiedzy

psychologicznej, gdyż dyscyplina ta posługuje się terminami nie mającymi oparcia w fizyce,
ale w cybernetycznej aparaturze pojęciowej takie terminy fizyczne, jak potencjał,
przewodność, moc itp., dają wystarczające do tego podstawy, bo przecież są to terminy
stanowiące chleb powszedni konstruktorów urządzeń technicznych. Sedno sprawy tkwi w
tym, że człowiek jako użytkownik potrzebuje maszyn funkcjonujących w jego interesie, a nie
w ich własnym. Z punktu widzenia interesu użytkownika skonstruowanie maszyny
autonomicznej byłoby równoznaczne z daniem jej „prawa do błędu” — jak gdyby człowiek
za mało jeszcze miał kłopotów ze zwykłymi automatami, którym takiego prawa nie dał.
Zresztą jakże oczekiwać, żeby automaty działały jak ludzie, skoro tak często wymaga się,

żeby ludzie działali jak automaty.
Ewentualność eksploatowania technicznych systemów autonomicznych nie jest
bynajmniej fantazją typu science fiction. Przecież już od dawna człowiek eksploatuje
organiczne systemy autonomiczne, jakimi są np. konie, i chociaż funkcjonują one we
własnym interesie, człowiek jakoś wychodzi na swoje. Ale ma przy tym kłopoty i dlatego
zastępuje konie traktorami.
Po tej dygresji na temat zwierząt, roślin i maszyn powróćmy jednak do człowieka.
Do wyrazów bardzo rozpowszechnionych w języku potocznym należy wyraz
„charakter”, używany zwykle przy objaśnianiu przyczyn czyjegoś postępowania.
W psychologii wyraz ten jest rzadko używany i w różnych znaczeniach — jedni
rozumieją przez „charakter” wrodzone cechy psychiczne, inni cechy główne, a jeszcze inni
utożsamiają go z „osobowością”.
W rozmaitych też znaczeniach używają psychologowie wyrazu „osobowość”. Oto
próbki definicji „osobowości” z literatury psychologicznej:
 całość osobistych cech psychicznych,
 struktura cech psychicznych,
 ogół sposobów zachowania się jednostki, który jest dla niej charakterystyczny,

243

 zorganizowany systemu funkcjonujący jako całość lub jedność nawyków,
skłonności i uczuć, które charakteryzują jakiegokolwiek członka grupy i
wyróżniają go od innych członków grupy,
 układ podstawowych ideałów i zasad wartości ukształtowanych w biegu życia,
 podstawowa treść poglądu na świat,
 suma utrwalonych odruchów warunkowych,
 społecznie ukształtowany sposób świadomego istnienia jednostki, na który
składają się oparte na poznaniu rzeczywistości cele, działalność realizacyjna,
ustosunkowania do innych ludzi i mechanizmy samoregulacyjne zabarwione w
swej dynamice temperamentalnymi właściwościami organizmu,
 związek układu podstawowych cech psychicznych z kulturą,
 podstawowy styl postępowania,
 zbiór podstawowych pragnień instynktowych,
 dynamiczna organizacja w obrębie jednostki tych systemów psychofizycznych,
które wyznaczają jej swoisty sposób przystosowywania się do środowiska,
 przystosowanie cech psychicznych do warunków życia,
 odrębność indywidualna osoby w zakresie cech psychicznych,
 zorganizowana struktura cech indywidualnych i sposobów zachowania, która
decyduje o specyficznych sposobach przystosowania się danej jednostki do jej

środowiska,
 cechy, rodzaje przystosowania i sposoby zachowania charakteryzujące jednostkę i
jej ustosunkowanie do innych w jej środowisku,
 zdolność do wykonywania działań świadomych,
 najbardziej znamienna dla danej osoby integracja jej struktur psychicznych, a w
szczególności jej sposobów postępowania, postaw, zainteresowań, uzdolnień,
sprawności, to znaczy cała osoba, tak jak inni ją widzą.
Jak widać, jedynym wspólnym elementem tej definicji jest wyraz „osobowość”.
Ta mnogość definicji bywa wysuwana jako argument, jakim to trudnym pojęciem jest
„osobowość”, skoro nikomu nie udało się dotychczas należycie go zdefiniować. Tymczasem
jest to tylko trzymanie się wyrazu „osobowość” i snucie domniemań, co też takiego miałby on
znaczyć, jak gdyby tkwiła w nim jakaś ukryta treść, którą trzeba wykryć. Autorzy tych
definicji nie zauważają, że zamiast nauki uprawiają leksykografię.
244

Przytoczyłem powyższe definicje w celu zaznaczenia, że to, co będę mówił w
dalszych rozdziałach na temat charakteru, nie ma nic wspólnego z takim sposobem
postępowania.
Nie wyraz „charakter” jest w tym istotny, lecz to, co — na podstawie konwencji
terminologicznej — oznaczyłem tym wyrazem, choć mógłbym innym. Mówiłem już o takich
sprawach w rozdziale 2, ale ich przypomnienie uważam tu za potrzebne, aby zapobiec
nieporozumieniom mogącym powstać pod wpływem takich czy innych nawyków językowych
związanych z wymienionym wyrazem.
Spośród właściwości każdego systemu autonomicznego można wyróżnić właściwości
odgrywające rolę w zachodzących w nim procesach sterowniczych, czyli w ł a ś c i w o ś c i
sterownicze.
Oprócz tego można wyróżnić właściwości niezależne od oddziaływań otoczenia (z
wyjątkiem oddziaływań niszczących), czyli w ł a ś c i w o ś c i

s z t y w n e . Pojęcie to

obejmuje właściwości stałe oraz właściwości zmieniające się niezależnie od otoczenia.
Wobec odrębności tych dwóch wyróżnień można podzielić wszystkie właściwości na
następujące cztery grupy:
— właściwości niesterownicze i niesztywne (np. rumieńce),
— właściwości niesterownicze, ale sztywne (np. kolor oczu, linie papilarne),
— właściwości sterownicze, ale niesztywne (np. stan pamięci),
— właściwości sterownicze i sztywne (np. liczba organów ruchowych).
Rzecz jasna, w rozważaniach nad zachowaniem najbardziej istotna jest ostatnia grupa
właściwości. W związku z tym wprowadzimy następującą konwencję terminologiczną:
C h a r a k t e r jest to zespół sztywnych właściwości sterowniczych.
Sztywne

właściwości

sterownicze

będą

określane

jako

parametry

charakteru.
Jest zrozumiałe, że pojęcie charakteru może się odnosić do każdego systemu
autonomicznego, a więc nie tylko do człowieka, lecz także do zwierząt, roślin i maszyn
autonomicznych. Zgodnie jednak z zapowiedzią, przedmiotem dalszych rozważań będzie
charakter ludzki.
Na tle dotychczasowych rozważań o funkcjonowaniu systemu autonomicznego jasne
jest też, że w stosunku do żadnego człowieka nie można stawiać pytania, czy ma on pewien
parametr charakteru, czy nie. Byłoby to pytanie bezprzedmiotowe, każdy bowiem człowiek
ma wszystkie organy należące do struktury systemu autonomicznego, a w związku z tym
245

wszystkie parametry charakteru. Różnice między poszczególnymi ludźmi mogą więc polegać
tylko na ilościowych różnicach między parametrami tego samego rodzaju. Podobnie jak dwaj
ludzie różnią się nie tym, że jeden ma wzrost a drugi nie ma, lecz tym że wzrost jednego jest
większy niż drugiego.
Teoretycznie wartości liczbowe parametrów mogą być dowolne, praktycznie jednak
muszą się zawierać w pewnym ograniczonym rozrzucie. Przyczyna ograniczeń tkwi w tym,

że osobniki o nadmiernie małych lub nadmiernie dużych parametrach nie mogą się skutecznie
sterować w istniejącym otoczeniu, muszą więc wcześnie zginąć, a wskutek tego takie
nadmierne parametry nie mogą być dziedziczone przez następne pokolenie. W związku z tym,
dla każdego parametru rozrzut wartości liczbowych musi być taki, że pewna wartość
przeciętna występuje u największej liczby osobników, im dalej zaś od tej przeciętnej, tym
mniej osobników, a poniżej pewnej małej wartości i powyżej dużej wartości nie znajdzie się
ani jeden osobnik. Podobnie jak ze wzrostem: przeważająca większość osób dorosłych ma
wzrost w zakresie 160 — 190 cm, osoby o wzroście około 140 cm oraz 210 cm spotyka się
bardzo rzadko, a osób o wzroście np. 30 cm i 300 cm nie spotyka się wcale.
Wynika

stąd,

że

ludzkie

charaktery

można

uporządkować

według

skali

poszczególnych parametrów, przy czym najliczniejsze będą charaktery pośrednie, a najmniej
liczne będą charaktery skrajne w obu kierunkach skali.
Charakter stanowi podstawę selekcji bodźców z otoczenia: bodźce zgodne z
charakterem są atrakcyjne i wywołują aprobatę, a bodźce sprzeczne z charakterem są
awersyjne i wywołują dezaprobatę.
Wskutek różnic charakterów bodźce, które są atrakcyjne dla człowieka o jakimś
charakterze, mogą być awersyjne dla człowieka o innym charakterze.
To samo, co o poszczególnych bodźcach, można powiedzieć o zbiorach podobnych
bodźców pojawiających się w wyniku istnienia określonych sytuacji, a mianowicie można
rozróżnić sytuacje zgodne i sytuacje niezgodne z charakterem.
Sytuacje zgodne z charakterem jednego człowieka mogą być niezgodne z charakterem
innego człowieka.
Podobnie, wskutek zmian parametrów charakteru z biegiem życia, sytuacje zgodne z
aktualnym charakterem człowieka mogą być niezgodne z jego późniejszym charakterem, a
sytuacje niezgodne z jego aktualnym charakterem mogą być zgodne z jego późniejszym
charakterem.

246

We wzajemnym oddziaływaniu ludzi o różnych charakterach można mówić o
zgodności bądź niezgodności ich charakterów.
Gdy sytuacja zaczyna być zgodna z charakterem, wywołuje to atrakcję, prowadzącą
do aprobaty i decyzji przyspieszającej taką zmianę sytuacji oraz do sprężenia zwiększającego
moc dyspozycyjną wydawaną na reakcję przyspieszającą tę zmianę sytuacji.
Gdy sytuacja przestaje być zgodna z charakterem, wywołuje to awersję, prowadzącą
do dezaprobaty i decyzji nie podtrzymującej takiej zmiany sytuacji oraz do odprężenia
zmniejszającego moc dyspozycyjną.
Wyobrażenie przywrócenia zgodności sytuacji z charakterem wywołuje atrakcję,
prowadzącą do aprobaty i decyzji zmierzającej do takiej zmiany oraz do sprężenia
zwiększającego moc dyspozycyjną.
Z traktowania sztywnych właściwości sterowniczych jako parametrów charakteru
wynika wiele twierdzeń, spośród których podstawowe jest twierdzenie: c h a r a k t e r j e s t
nieprzerabialny.
Prawdziwość teoretyczna powyższego twierdzenia jest niepodważalna, jako że jest
ono tylko konsekwencją przyjętej definicji parametrów charakteru. Podobnie jak prawdziwe
jest np. twierdzenie, że trójkąt ma trzy kąty.
Byłaby to sprawa banalna, gdyby na tym się kończyło. Dochodzi do tego jednak
również prawdziwość praktyczna wymienionego twierdzenia, wynikająca z faktu, że sztywne
właściwości sterownicze rzeczywiście występują u człowieka. To zaś wynika stąd, że bez
takich właściwości niezależnych od otoczenia system autonomiczny, a więc i człowiek, nie
byłby zdolny do sterowania się we własnym interesie, a to przecież stanowi istotę systemu
autonomicznego.
Na podstawie omawianego twierdzenia o charakterze można sformułować rozmaite
twierdzenia tożsame, pochodne lub cząstkowe, jak na przykład:
Nie można zmienić własnego charakteru.
Rozmyślania nad własnym charakterem nie prowadzą do jego zmiany, same bowiem z
niego właśnie wynikają.
Rozterki na temat, jaki powinno się mieć charakter, są bezprzedmiotowe.
Obwinianie się o swój charakter prowadzi tylko do zmęczenia.
Obietnice zmiany własnego charakteru są niemożliwe do dotrzymania.
Nie można zmienić cudzego charakteru.
Nie można nikogo namówić, żeby zmienił swój charakter.
247

Nie można nikogo zmusić, żeby zmienił swój charakter.
Trud przerabiania cudzego charakteru jest daremny.
Obwinianie innych za ich charakter jest bezpodstawne.
Potępianie innych za ich skrajny charakter jest bezsensowne, jest on bowiem równie
naturalny jak każdy inny, a tylko rzadko spotykany.
Jedyne, co można zrobić z cudzym charakterem, to przyjąć go do wiadomości.
Dzieci mają charakter tak samo jak dorośli, a nie puste miejsce na wytworzenie im
dopiero jakiegoś charakteru. Dzieci to ludzie, a nie kandydaci na ludzi.
Charakter nieuchronnie zmienia się samorzutnie.
Nie można zapobiec zmienianiu się charakteru.
Zmienianie się charakteru jest przewidywalne.
Nie można nagiąć własnego charakteru do sytuacji.
W celu usunięcia niezgodności między charakterem a sytuacją trzeba zmienić
sytuację.
Rozeznanie własnego charakteru ułatwia zmianę sytuacji na zgodną z charakterem.
W stosunkach interpersonalnych charakter żadnego partnera nie jest dobry ani zły, a
tylko charaktery partnerów są zgodne lub niezgodne.
Własny charakter, niezgodny z charakterem partnera, może być zgodny z charakterem
innego partnera.
Niezgodność charakterów może maleć bądź wzrastać z upływem czasu w zależności
od tego, jakie są aktualne charaktery partnerów.
Do przewidywania zmian charakterów obu partnerów trzeba mieć rozeznanie tych
charakterów.
W celu usunięcia niezgodności charakterów trzeba znaleźć sobie innego partnera, tym
razem o zgodnym charakterze.
Przy

niezgodności

charakterów

rozeznanie

charakteru

partnera

nie

usuwa

niezgodności, ale przynajmniej pozwala zrozumieć jej przyczyny. Nie uzyskując
zadowolenia, odzyskuje się jednak spokój.
Przy niezgodności charakterów walka z charakterem partnera nie usuwa niezgodności,
a tylko ją silniej uwydatnia.
Zamiast daremnie narzekać na charakter partnera i usiłować go przerabiać, trzeba się
było dobrać z partnerem o zgodnym charakterze.

248

Przy lekturze powyższych twierdzeń może czytelników nurtować, czy czasem nie
prowadzą one do uwolnienia się człowieka od odpowiedzialności za własne zachowanie
argumentem, że „ja mam już taki charakter”.
Błędność takiego wniosku byłaby łatwa do okazania — we wszystkich twierdzeniach
jest mowa o charakterze, a nie o zachowaniu. Charakter to jedynie sztywne właściwości
sterownicze, podczas gdy zachowanie zależy ponadto od niesztywnych właściwości
sterowniczych, do nich zaś odpowiedzialność może się jak najbardziej odnosić. Jak w bajce
Kryłowa, w której wieśniacy pobili wilka nie za to, że drapieżny, lecz za to, że im owcę
pożarł.
Chciałbym też zapobiec nieporozumieniom mogącym powstać w związku z
określeniem „zgodność” charakterów. Nie jest ono równoznaczne z jednakowością lub
podobieństwem charakterów, bo może też oznaczać np. przeciwieństwo. Z parametrów
charakteru wynikają preferencje potrzeb określonego człowieka, a więc zgodność
charakterów zachodzi wtedy, gdy każdy partner znajduje to, co jest mu najpotrzebniejsze u
drugiego partnera, ale ich potrzeby nie muszą być jednakowe. Podobnie jak ze sprzedawcą i
nabywcą — wzajemnie się potrzebują, choć każdy do czego innego.
Z preferencji potrzeb określonych parametrami charakteru wynika odpowiedź na
pytanie numer jeden każdego człowieka: jak żyć?
Starali się na to pytanie odpowiedzieć filozofowie poszukując definicji „szczęścia”,
ale była to pogoń za chimerą, bo ażeby człowieka uszczęśliwiać, trzeba przedtem wiedzieć,
jaki ten człowiek jest. Zamiast tego filozofowie fantazjowali na temat człowieka „w
ogólności”, a definicji szczęścia dali tyle, że z jednakim skutkiem mogliby nie dać żadnej.
Kowalski bowiem chce wiedzieć, co uszczęśliwi jego. Nie chce znać definicji
„szczęścia”, lecz definicję „szczęścia Kowalskiego”. Nie będzie jej jednak znał, jeżeli nie
będzie znał siebie. A tymczasem cóż on wie o sobie osobistego?
Gdyby Kowalskiego o to zapytać, odpowiedziałby na przykład, że lubi muzykę, nie
lubi matematyki, chciałby mieszkać w dużym mieście, woli chodzić do kina niż do teatru, nie
czytuje poezji, stara się spędzać urlop w górach, uważa, że za mało zarabia, bardziej mu
smakują gruszki niż jabłka i tak dalej. Gdyby poszedł do lekarza, dowiedziałyby się, że
powinien więcej przebywać na świeżym powietrzu, a mniej używać alkoholu. Od psychologa
dowiedziałby się, że ma nieco zwolnione reakcje, dość dobrą pamięć, przeciętny iloraz
inteligencji, i coś w tym rodzaju. W sumie jest to sporo informacji, ale cóż z nich wynika, gdy
chodzi o „sens życia” Kowalskiego?
249

Kowalski czuje, że to, co go niepokoi, tkwi chyba w czymś innym — ale w czym?
Napotykając w gazecie przepowiednie astrologiczne ukradkiem odczytuje, co tam pod jego
datą urodzenia mistrz wiedzy tajemnej dla niego napisał. Ukradkiem, bo zastany przez kogoś
przy tej lekturze wstydziłby się przyznać, że szuka w niej dla siebie jakichś punktów
zaczepienia. Zresztą jest z reguły rozczarowany, bo jeśli w horoskopie coś się zgadza, to dla
Kowalskiego nic nowego, a jeśli się nie zgadza, Kowalski mówi, że to nie do niego się
odnosi, w obu więc przypadkach pożytek żaden.
W niektórych tygodnikach można od czasu do czasu znaleźć testy, na które czytelnicy
mają odpowiedzieć, aby się czegoś o sobie dowiedzieć, ale redakcja zaznacza, że to tylko
zabawa. I słusznie, bo zwykle polega ona na tym, że gdy czytelnik odpowie „tak” na przykład
na pytania w rodzaju: „czy unikasz podejmowania ważnych decyzji trzynastego?”, „czy
zawracasz z drogi, którą ci przybiegł czarny kot?” itp., to po zsumowaniu punktów
przypisanych odpowiedziom znajduje w tabelce orzeczenie: „jesteś przesądny”. Ano, prawda.
Tylko że tyle to Kowalskiemu było wiadome i bez takich „testów”.
Kowalski rozczytuje się w książkach w gatunku „O sztuce życia”, „Jak osiągnąć
powodzenie” itp., z których dowiaduje się przeważnie o pożytkach uprzejmości, uczynności i
innych cnót podobnego rodzaju. W stylu znanego wierszyka: „Jeśli być szczęśliw chcesz, to
się nieszczęścia strzeż.”
Mniej do śmiechu są natomiast przypadki, gdy ludzie zbłąkani, cierpiący, zagubieni w
sytuacjach, z których żadne wyjście nie jest dobre, piszą rozpaczliwe listy do czasopism
prowadzących dział porad życiowych. Spowiadają się w nich z przegranego życia, pytają, co
z niego dałoby się jeszcze uratować i jak. Przedstawiają swe osobiste rozterki prosząc o ich
rozstrzygnięcie. Otrzymują odpowiedzi podyktowane życzliwością i zdrowym rozsądkiem,
zwykle sprowadzające się do zwięzłej argumentacji za i przeciw, z konkluzją, że wyboru
powinien dokonać sam pytający. Ale tego właśnie on nie potrafi — zbyt mało zna siebie.
Instytucją umożliwiającą człowiekowi najdokładniejsze poznanie siebie samego
powinna być szkoła. Niestety, szkoła nie tylko tego zadania nie spełnia, lecz przeciwnie,
wszystko jest w niej skierowane na uniemożliwianie osiągnięcia takiego celu. Przecież
ideałem szkoły jest uniformizacja: wszyscy uczniowie mają nabyć jednakowych wiadomości
z każdego przedmiotu bez względu na zdolności i zamiłowania, wszyscy mają zachowywać
się jednakowo, być jednakowo pilni, pracowici, posłuszni, jednakowi jak sztachety w
parkowym ogrodzeniu. Życie zacznie się dla nich dopiero po ukończeniu szkoły — wejdą do
niego zasobni w mnóstwo zbędnych informacji, a przy tym straszliwie bezradni, gdyż nie
250

nauczono ich poznawania siebie i decydowania o sobie. I takim to ludziom przyjdzie zaraz na
progu tego życia podejmować dwie najważniejsze decyzje osobiste: o wyborze zawodu i o
wyborze partnera do małżeństwa.
Są normy społeczne, które Kowalskiemu wpajają ich rzecznicy: rodzice, nauczyciele,
dyrektorzy, sędziowie, kapłani, moraliści itp., ale, po pierwsze — są to tylko nakazy i zakazy,
po drugie — odnoszą się do wszystkich jednakowo, i po trzecie — nie ze względu na interes
Kowalskiego zostały wprowadzone, lecz ze względu na interes społeczeństwa.
W sumie więc człowiek otrzymuje informacje ważne, ale nie o sobie, oraz informacje
o sobie, ale mało ważne. Ważne informacje o sobie musi on sam zdobyć, ale jakże ma to
zrobić, skoro nie wie nawet, co to znaczy.
Najkorzystniejszy dla człowieka jest stan, gdy sytuacja jest zgodna z jego
charakterem. Czy ktoś, osiągnąwszy taki stan, zechce go określać jako „szczęście”,
„zadowolenie z życia”, czy jeszcze inaczej, jest sprawą terminologiczną bez znaczenia.
Niezależnie od tego, jak się go nazwie, jest to stan optymalny, lepszego więc nikt nie
wymyśli.
Szczególnym elementem sytuacji są inni ludzie, skąd wynika postulat, żeby spośród
nich wyróżnić takich ludzi, z którymi stosunki będą oparte na zgodności charakterów. Kto nie
znajdzie takich partnerów, ten jest skazany na samotność, nawet żyjąc w milionowym
mieście, czyli na jedną z najgorszych sytuacji życiowych, bo bardzo odległych od
wspomnianego stanu optymalnego.
Zgodność sytuacji z własnym charakterem jest równoznaczna ze zgodnością sytuacji
ze wszystkimi parametrami własnego charakteru.
O poszczególnych parametrach charakteru będzie mowa w następnych rozdziałach.

251

14. POZIOM CHARAKTERU
Do sterowania, jako oddziaływania na określony system, trzeba mieć informacje opisujące ten
system. Nasuwa się pytanie, ile informacji potrzeba do opisania systemu.
Biorąc pod uwagę definicję, według której informacja jest to transformacja jednego
komunikatu w inny komunikat (rozdział 7), można sformułować twierdzenie, że liczba
informacji opisujących system jest równa liczbie elementów (traktowanych jako komunikaty)
tego systemu.
Jest to zrozumiałe — jeden (którykolwiek) z elementów systemu można określić przez
transformację komunikatu odniesienia spoza systemu (bądź przez transformację polegającą na
uznaniu tegoż elementu za komunikat odniesienia, czego przykładem są typowe zdania z
geometrii: „dany jest punkt”, „dany jest kąt” itp.), drugi element można określić przez
transformację pierwszego, trzeci przez transformację drugiego, itd. Jest oczywiste, że takich
transformacji (a więc informacji opisujących) będzie tyle, ile jest elementów w opisywanym
systemie.
Dla ilustracji przypuśćmy, że chodzi o określenie systemu w postaci łańcucha
górskiego składającego się z trzech gór X, Y, Z, przez opisanie ich wysokości. Ponieważ
elementów jest trzy, więc wystarczą trzy informacje opisujące, np.:
— góra X ma wysokość 1000 m nad poziomem morza (transformacja poziomu morza
jako komunikatu odniesienia w wysokość góry X),
— góra Y jest o 2000 m wyższa od góry X (transformacja wysokości góry X w
wysokość góry Y),
— góra Z jest o 1500 m wyższa od góry Y (transformacja wysokości góry Y w
wysokość góry Z).
Aby ukazać zastosowanie wymienionego twierdzenia do procesów informacyjnych w
korelatorze, przypuśćmy, że w pewnym jego miejscu występuje potencjał receptorowy Vr,
który w innym miejscu wywołuje potencjał efektorowy Ve. Ponieważ wchodzą tu w grę dwa
miejsca występowania potencjałów, więc do opisu tego procesu potrzebne są dwie
informacje. Jedną z nich jest transformacja braku potencjału w potencjał Vr (w wyniku
transformacji bezbodźcowego stanu otoczenia w bodziec), drugą zaś jest transformacja
potencjału Vr w potencjał Ve.

252

Biorąc pod uwagę elementy korelacyjne (rozdział 10) jako miejsca, w których mogą
występować potencjały, można powiedzieć, że liczba informacji opisujących proces
informacyjny w korelatorze jest równa liczbie elementów korelacyjnych uczestniczących w
tym procesie.
Elementy korelacyjne uczestniczą w procesie informacyjnym przez to, że rejestraty
skojarzeń między nimi są przewodnościami korelacyjnymi umożliwiającymi przepływ mocy
korelacyjnej.
Im większa jest liczba skojarzonych elementów, tym większa liczba informacji może
występować w korelatorze, czyli tym bardziej zróżnicowane będzie rozeznanie sytuacji w
otoczeniu (bodźce) i oddziaływanie na otoczenie (reakcje), czyli tym skuteczniejsze będzie
sterowanie się systemu autonomicznego. W związku z tym wprowadzimy konwencję
terminologiczną:
Poziom

charakteru

(N)

jest

to

liczba

skojarzonych

elementów

korelacyjnych systemu autonomicznego.
Stan korelatora określają następujące czynniki:
— l i c z b a e l e m e n t ó w k o r e l a c y j n y c h (E) znajdujących się w całym
korelatorze,
— przewodności

korelacyjne

jednostkowe

(g) substancji

korelatora, tj. przewodności korelacyjne przypadające na jednostkę długości dróg łączących
elementy korelacyjne,
—

odstępy

korelacyjne

(k),

tj.

odległości

między

elementami

korelacyjnymi.
Zgodnie z zasadami fizyki przewodność drogi przypływu jest tym większa, im
większa jest przewodność jednostkowa tej drogi i im mniejsza jest długość tej drogi, co
wyraża się wzorem, który w zastosowaniu do przewodności korelacyjnej będzie mieć postać

[14.1]

G=

g
k

Jest zrozumiałe, że w korelatorze o dużej liczbie elementów korelacyjnych może
powstać więcej rejestratów, a więc wyższy będzie poziom charakteru. Liczba elementów
korelacyjnych (E) będzie określana jako p o j e m n o ś ć korelatora.
Ze wzoru [14.1] wynika, że w korelatorze utworzonym z substancji, w której przepływ
określonej mocy korelacyjnej wywołuje większy przyrost przewodności jednostkowej (∆g), a
253

więc i większy przyrost przewodności korelacyjnej dróg przepływu, liczba dostatecznie
dużych rejestratów będzie większa (gdyż nawet słabe bodźce mogą je spowodować), a wobec
tego wyższy będzie poziom charakteru. Stosunek przyrostu przewodności jednostkowej do
wywołującej go mocy korelacyjnej (∆g/K) będzie określany jako r e j e s t r a c y j n o ś ć
korelatora.
Ponadto ze wzoru [14.1] wynika, że im mniejszy jest odstęp korelacyjny (k), tym
większa jest przewodność korelacyjna (G), a wobec tego nawet mały jej przyrost może
wystarczyć do wytworzenia dostatecznie dużego rejestratu. Wynika stąd, że w korelatorze, w
którym występuje lokalne zagęszczenie elementów korelacyjnych, czyli średni odstęp
korelacyjny (kśr) w całym korelatorze jest większy od odstępów korelacyjnych (k) w obszarze
zagęszczenia, liczba dostatecznie dużych rejestratów będzie większa (gdyż mogą je
spowodować nawet słabe bodźce związane z zagęszczonymi elementami korelacyjnymi), a
wobec tego wyższy będzie poziom charakteru. Inaczej mówiąc, korelator taki silnie
uwydatnia rejestraty skojarzeń bodźców szczególnego rodzaju. Stosunek średniego odstępu
korelacyjnego do poszczególnych odstępów korelacyjnych (kśr/k) będzie określany jako
p r e f e r e n c y j n o ś ć korelatora.
Przy wielu rejestratach możliwe jest powstawanie wielu korelatów (wyobrażeń), co
ma następujące konsekwencje:
— im większa jest pojemność korelatora, tym większa jest zdolność systemu
autonomicznego do wytwarzania wielu różnorodnych wyobrażeń — będzie ona określana
jako i n t e l i g e n c j a ,
— im większa jest rejestracyjność korelatora, tym większa jest zdolność systemu
autonomicznego do wytwarzania wyobrażeń wszelkiego rodzaju — będzie ona określana jako
pojętność.
— im większa jest preferencyjność korelatora, tym większa jest zdolność systemu
autonomicznego do wytwarzania wyobrażeń szczególnego rodzaju — będzie ona określana
jako t a l e n t .
Inteligencja,

pojętność

i

talent

będą

określane

jako

właściwości

i n t e l e k t u a l n e , a cały ich zespół jako i n t e l e k t .
Ponieważ omawiane właściwości intelektualne są oparte na niezależnych od siebie
właściwościach korelatora, więc przez ich kombinację można wyodrębnić poszczególne
rodzaje intelektu.

254

Ograniczając się do rozróżniania tylko małego i dużego stopnia każdej właściwości
intelektualnej, otrzymuje się osiem następujących rodzajów intelektu:
1. niska inteligencja, mała pojętność, brak talentu („debilizm”),
2. wysoka inteligencja, mała pojętność, brak talentu („ogólna inteligencja”),
3. niska inteligencja, duża pojętność, brak talentu („dobra pamięć”),
4. niska inteligencja, mała pojętność, talent („pomysłowość”),
5. wysoka inteligencja, duża pojętność, brak talentu („erudycja”),
6. wysoka inteligencja, mała pojętność, talent („mozolne doskonalenie”),
7. niska inteligencja, duża pojętność, talent („intuicyjna celność”),
8. wysoka inteligencja, duża pojętność, talent („genialność”).
Sytuacja jest zgodna z poziomem charakteru, jeżeli jest zgodna z każdym jego
czynnikiem.
W związku z tym można rozróżnić sześć przypadków, w których sytuacja jest
niezgodna z poziomem charakteru, a mianowicie:
 gdy człowiekowi inteligentnemu uniemożliwia się przetwarzanie wielu informacji,
 gdy człowieka nieinteligentnego zmusza się do przetwarzania wielu informacji,
 gdy człowiekowi pojętnemu uniemożliwia się szybkie przetwarzanie informacji,
 gdy człowieka niepojętnego zmusza się do szybkiego przetwarzania informacji,
 gdy człowiekowi utalentowanemu uniemożliwia się przetwarzanie informacji z
zakresu jego talentu,
 gdy człowieka nieutalentowanego zmusza się do przetwarzania informacji w
szczególnym zakresie.
Tym się objaśnia, dlaczego:
 intelektualista nie znosi żadnych „tabu”,
 człowieka ograniczonego przygniatają komplikacje,
 pojętny uczeń śmiertelnie się nudzi wysłuchując ciągłego powtarzania prostych
rzeczy,
 tępy uczeń nie może nadążyć za tokiem nauczania,
 cierpi artysta, któremu nie pozwala się uprawiać jego sztuki,
 męczy się niemuzykalny, którego zmuszają do uczenia się gry na fortepianie.
Dodajmy, że jednolite nauczanie szkolne stwarza sytuacje zgodne z poziomem
charakteru tylko uczniom przeciętnie inteligentnym, przeciętnie pojętnym i przeciętnie
zdolnym do wszystkiego po trochu.
255

Spośród wszystkich organizmów człowiek ma największą liczbę elementów
korelacyjnych, rzędu kilkunastu miliardów, a w konsekwencji najwyższy poziom. Dla
porównania — liczba elementów korelacyjnych u owadów jest rzędu kilkunastu tysięcy, a
więc milion razy mniejsza.
Tak wysoki poziom zapewnia człowiekowi największą liczbę informacji w rozeznaniu
otoczenia (bodźce) i oddziaływaniu na otoczenie (reakcje), to zaś pozwala mu na zdobywanie
możliwie największej mocy socjologicznej. W walce ze zwierzętami, nawet o znacznie
większej mocy fizjologicznej niż jego własna, człowiek mógł je pokonywać dzięki przewadze
swojej mocy socjologicznej.
Odwołując się do pojęcia poziomu można też ocenić znany argument, że tylko
człowiek jest zdolny do działalności twórczej, wytwarzania skomplikowanych narzędzi itp.
(co miało świadczyć, że człowiek oprócz „pierwiastków zwierzęcych” ma ponadto
„pierwiastki duchowe”, których zwierzęta nie mają).
Nie można stworzyć nic nowego inaczej niż przez przekształcenie starego. Przy
określonej liczbie elementów jedyne, co może powstać nowego, to takie ich skojarzenia,
jakich dotychczas nie było. Gdyby te elementy skojarzyć we wszelkie możliwe sposoby, to
nie mogłoby już powstać ani jedno nowe skojarzenie. Im większa jest liczba elementów, tym
dalej jest do wyczerpania wszystkich skojarzeń, a więc tym łatwiej jest o to, że do znanych
skojarzeń dojdą nowe („twórczość”). W porównaniu z możliwościami nowych skojarzeń
między miliardami elementów korelacyjnych człowieka możliwości nowych skojarzeń u
konika polnego, mającego milion razy mniej elementów korelacyjnych, są znikome, dla
człowieka praktycznie niezauważalne.
Różnice poziomów między człowiekiem a zwierzętami są ilościowe, a tylko
filozofowie ze swoją skłonnością do stawiania spraw na zasadzie „jest — nie ma” ulegli
złudzeniu, biorąc wielką liczbę nowych możliwości człowieka za nieograniczenie wielką, a
małą liczbę nowych możliwości zwierząt za równą zeru.
Do różnic poziomów sprowadza się też wiele spraw objaśnianych dotychczas
rozmaitymi nieistotnymi względami, bądź dla których nie znajdowano wyjaśnienia.
Sprawą tego rodzaju jest, na przykład, poszukiwanie podstaw rozróżniania między
arcydziełem a kiczem.

256

Oczywiście zapewnianie, że coś jest arcydziełem, bo jest piękne, a coś innego jest
kiczem, bo jest brzydkie, jest tyle warte, co równie często spotykane zapewnienie, że coś jest
piękne, bo jest arcydziełem, a coś innego jest brzydkie, bo jest kiczem.
Sedno sprawy tkwi w tym, że w dziele autora o wysokim poziomie zastosowane

środki wyrazu zostały wybrane z rozległego ich repertuaru, a w dziele autora o niskim
poziomie — ze skąpego. Na przykład, gdy mistrz i pacykarz malują obraz dziewczyny o
niebieskich oczach, mistrz podejmuje decyzję wyboru jednego z wielu subtelnych odcieni
błękitu,

pacykarz

zaś

tylko

decyzję

wyboru

koloru

jasnoniebieskiego

albo

ciemnoniebieskiego. Mistrzowi bowiem różne odcienie kojarzą się z różnymi wyobrażeniami,
a pacykarzowi prawie z żadnymi.
Ale skąd wiadomo, z iloma wyobrażeniami coś się autorowi kojarzy? Można to
rozpoznać z jego dzieła.
Aby to objaśnić poglądowo, przypuśćmy, że np. na pytanie o długość jakiejś rury ktoś
odpowiada, że ma „5 metrów”, a ktoś inny, że — „500 centymetrów”. Niby to samo, ale
pierwsza odpowiedź znaczy „nie 4 metry ani nie 6 metrów”, druga zaś „nie 499 centymetrów
ani nie 501 centymetrów”. Druga odpowiedź została wybrana z repertuaru możliwości 100
razy rozleglejszego niż pierwsza.
Podobnie szczegóły dzieła sztuki mogą wskazywać na rozległość repertuaru, z którego
zostały wybrane. Łatwo to rozpoznać próbując zmienić jakiś szczegół. W utworach Chopina
opuszczenie tylko jednej nuty lub zastąpienie jej przez inną daje się od razu odczuć jako
skaleczenie utworu.
Oczywiście, rozpoznanie poziomu autora zależy od tego, jaki poziom ma odbiorca.
Aby zapobiec nieporozumieniom podkreślam, że o poziomie autora świadczy liczba
szczegółów w jego repertuarze możliwości, a nie liczba szczegółów, które z niego wybrał.
Przeciwnie, im mniej ich wybierze bez szkody dla odczucia pełni repertuaru u odbiorcy, tym
doskonalsze jest dzieło. Tym się objaśnia, dlaczego Aria na strunie G Bacha wzbudza
większy podziw niż nie jedna obfitująca w efekty symfonia na setkę instrumentów.
Inną sprawą wiążącą się z poziomem są oceny moralne.
Na przykład zarzutu „obrazy moralności” nie stawia się dziełom sztuki, a zwłaszcza
arcydziełom. Świadczy to, że negatywne oceny moralne są tym słabsze, im wyższy poziom
autora ujawnia się w jego dziele.
Rolę poziomu widać też wyraźnie w ocenach moralnych zabijania.

257

Zabicie człowieka to zbrodnia, za którą zabójca zapłaci własnym życiem, a co
najmniej wieloletnim więzieniem. Zabicie łabędzia to tylko okrucieństwo, sprawca zostanie
ukarany grzywną. Zabicie muchy to już tylko przykry widok. Rzodkiewkę zaś wyrywa się z
ziemi nie zaprzątając sobie głowy myślami, że przerywa się jakieś życie. Jak widać, im niższy
jest poziom uśmiercanego organizmu, tym mniejsze są skrupuły moralne. Jest też znamienne,

że gdy jakiś naród zabiera się do podbicia innego, zaczyna od zapewniania, że jest on
„niższy”.
Tak to człowiek nobilituje się wysokim poziomem własnym i rozgrzesza niskim
poziomem cudzym.
Pozostaje do omówienia sprawa zmienności poziomu charakteru z upływem czasu.
Wprawdzie poziom charakteru zależy od czynników sztywnych, jakimi są: liczba
elementów korelacyjnych (E), początkowa przewodność korelacyjna jednostkowa (g0) oraz
odstępy korelacyjne (k), ale sterowanie się systemu autonomicznego zależy od elementów
skojarzonych (i dlatego na tym została oparta konwencja terminologiczna poziomu
charakteru), a nie od wszystkich istniejących elementów korelacyjnych. Oznacza to
konieczność uwzględniania wzrostu przewodności korelacyjnej jednostkowej jako podstawy
powstawania rejestratów skojarzeń między pojawiającymi się bodźcami.
Teoretycznie poziom charakteru może się zawierać między N = 0 (żadne elementy
korelacyjne nie są skojarzone) a N = E (wszystkie elementy korelacyjne są skojarzone).
Praktycznie jednak ani dolna granica poziomu charakteru nie może być tak niska, ani
górna jego granica nie może być tak wysoka.
Dolna granica poziomu charakteru nie może być N = 0, ponieważ fizycznie
niemożliwe jest takie rozmieszczenie wielkiej liczby elementów, żeby przewodność między
każdymi dwoma elementami była taka sama. Dlatego też, wbrew dawnemu poglądowi, że
pamięć noworodka jest jak nie zapisana karta (tabula rasa), jego korelator musi mieć od
początku nierównomierny rozkład przewodności, w którym większe przewodności będą
stanowić skojarzenia bodźców już istniejące, chociaż żaden z tych bodźców jeszcze się ani
razu nie pojawił. Jakie to są skojarzenia, nie jest w organizmach kwestią przypadku, lecz
ewolucji — organizmy o mało przydatnych skojarzeniach początkowych wyginęły, utrzymały
się

zaś

organizmy

o

skojarzeniach

początkowych

dotyczących

bezpośrednich

niebezpieczeństw (głód, ból, zimno itp.) oraz reakcji na te niebezpieczeństwa (krzyk, ruchy
rąk i nóg itp.). Tak więc życie organizmu zaczyna się od pewnego poziomu początkowego
N0 .
258

Górną granicą poziomu charakteru nie może być N = E, ponieważ rejestracji bodźców

świeżych zachodzi derejestracja bodźców dawnych, co znaczy, że skojarzeń przybywa, ale i
ubywa. W miarę starzenia jakość tworzywa maleje, w związku z czym koncentracja energii
przy powstawaniu rejestratów staje się coraz trudniejsza, natomiast dekoncentracja energii
staje się coraz łatwiejsza. Inaczej mówiąc, początkowo rejestracja przeważa nad derejestracją
(liczba skojarzeń wzrasta), potem dochodzi do ich wyrównania (liczba skojarzeń utrzymuje
się bez zmiany), a w końcu derejestracja coraz bardziej przeważa nad rejestracją (liczba
skojarzeń maleje).
Mówiąc językiem potocznym, w początkowym okresie życia więcej się zapamiętuje
niż zapomina, potem osiąga się pułap możliwości, tj. zapamiętuje się tyle, ile się zapomina, a
w końcowym okresie życia coraz mniej się zapamiętuje, a coraz więcej się zapomina.
Znaczy to, że poziom charakteru wzrasta od poziomu początkowego (N0) do poziomu
maksymalnego (Nm), po czym maleje do poziomu końcowego (Nz), występującego w końcu
egzystencji (tz).
Oprócz właściwości samego korelatora na przebieg zmian poziomu charakteru ma
wpływ także częstość pojawiania się bodźców. Jeżeli bodźców jest mało, to właściwości
rejestracyjne korelatora nie na wiele się zdadzą, skoro nie ma co rejestrować. Z drugiej strony
okoliczność, że derejestracja przeciwdziała rejestracji w procesie wzrastania poziomu, nasuwa
wniosek, żeby ograniczonych możliwości podnoszenia poziomu nie marnować przez
utrwalanie rejestratów informacji do niczego nieprzydatnych. Pozwala to zrozumieć błędy
popełniane w nauczaniu szkolnym.
Dawniej, gdy wiedza była znacznie uboższa i rozrastała się powoli, starano się
ładować w programy nauczania wszelkie wiadomości z każdego przedmiotu.
Doprowadziło to do tak niesamowitego rozdęcia czasu zajęć uczniowskich, że aż
nasuwa się wątpliwość, czy władzom szkolnym cokolwiek wiadomo o postulacie
„ośmiogodzinnego dnia pracy”, dawno wywalczonym przez robotników (wysuwanym
również w obronie młodocianych!), a dziś uważanym nawet za nadmierny.
W każdym razie nie wzgląd na przeciążenie uczniów, lecz po prostu wyczerpanie
wszelkich rezerw czasowych sprawia, że dziś, aby jeszcze rozszerzyć jakieś przedmioty
nauczania, trzeba zwężać inne, toteż układanie programów nauczania przybrało postać
przekomarzania się, w którym rzecznik każdego przedmiotu zapewnia, że objęte nim
wiadomości są „niezbędne”, a co najmniej „bardzo ważne”.

259

Tymczasem bardziej niż nieprzekraczalność czasu, czynnikiem ograniczającym
nauczanie jest nieprzekraczalność pojemności informacyjnej mózgu ludzkiego (czego
wyraźnym, choć niedocenianym przejawem jest zapominanie większości szkolnych
wiadomości). Wobec wynikającej stąd konieczności oszczędzania rejestratów trzeba mieć na
uwadze, że od rejestratu jednej informacji szczegółowej cenniejszy jest rejestrat jednej
informacji ogólnej, mogącej mieć zastosowanie do wielkiej liczby szczegółów (rozdział 1).
Miarą racjonalnego wykształcenia jest więc nie tyle znajomość szczegółów, ile znajomość
związków ogólnych i oparta na niej umiejętność wyrabiania sobie poglądów w
poszczególnych sprawach.

260

15. DYNAMIZM CHARAKTERU
W odróżnieniu od rozdziału 14, w którym poziom charakteru został wprowadzony jako
parametr charakteru dotyczący przetwarzania informacji, w tym rozdziale zajmiemy się
właściwościami sterowniczymi dotyczącymi przetwarzania energii.
Wzór [11.10] wyrażający moc dyspozycyjną
Pd = P − Po
po uwzględnieniu równań [11.1] i [11.9] przybiera postać
[15.1]

Pd = [va − w]c

a po uwzględnieniu ponadto równań [11.3] i [11.7] przekształca się we wzór
[15.2]

[

][

Pd = c g va0 e − At − w 1 − e − nAt

]

Z powyższego wzoru wynika, że moc dyspozycyjna (Pd) jest tym większa:
 im większa jest początkowa jakość tworzywa (a0),
 im większa jest graniczna ilość tworzywa (cg),
 im większa jest moc jednostkowa (v),
oraz
 im mniejszy jest współczynnik starzenia (A),
 im mniejsza jest stratność (w).
Jak o tym była mowa w rozdziale 11, na starzenie systemu autonomicznego jego
homeostat może reagować tylko przez rozbudowę systemu, przy czym warunkiem osiągnięcia
mocy dyspozycyjnej największej z możliwych (rys. 11.5) jest rozbudowa o przebiegu
początkowo najszybszym, a następnie coraz powolniejszym. Wyraża się to ciągłym
zmniejszaniem współczynnika dynamizmu n (rys. 11.3).
Współczynnik dynamizmu, jako właściwość określająca sterowanie się systemu
autonomicznego wobec zmian własnego tworzywa, mógłby być traktowany jako parametr
charakteru.
Właściwości a0, cg, v są czynnikami wzmagającymi, a właściwości A, w czynnikami
osłabiającymi wpływ współczynnika dynamizmu n.
Jak wynika ze wzoru [11.5]
n=

C
A
261

wartości współczynnika dynamizmu n mniejsze od 1 zawierają się w granicach od 0
do1 (np. dla współczynnika rozbudowy C, mniejszego od współczynnika starzenia A 2krotnie, 4-krotnie, 8-krotnie itd., współczynnik dynamizmu n wynosi 1/2, 1/4, 1/8 itd.),
natomiast wartości współczynnika dynamizmu n większe od 1 zawierają się w granicach od 1
do nieskończoności (np. dla współczynnika rozbudowy C, większego od współczynnika
starzenia A 2-krotnie, 4-krotnie, 8-krotnie itd., współczynnik dynamizmu wynosi 2, 4, 8 itd.).
Ten brak symetrii między zakresem wartości n mniejszych od 1 a zakresem wartości n
większych od 1, występujący pomimo symetrii między zakresem wartości C mniejszych od A
a zakresem wartości C większych od A, może przy sporządzaniu wykresów sprawiać mylne
wrażenie, jakoby pierwszy z zakresów wartości n był znikomo mały w porównaniu do
drugiego. Aby tej niedogodności uniknąć, będziemy zamiast stosunkiem C/A posługiwać się
jego logarytmem. W związku z tym wprowadzimy następującą konwencję terminologiczną:
Dynamizm

c h a r a k t e r u (D) jest to logarytm stosunku współczynnika

rozbudowy do współczynnika starzenia systemu autonomicznego
D = log

[15.3]

C
A

Oczywiście, ze skojarzenia równań [11.5] i [15.3] wynika

D = log n

[15.4]

W odróżnieniu od współczynnika dynamizmu n, dynamizm D ma symetryczny
rozkład wartości przy symetrii rozkładu wartości współczynnika rozbudowy C. Na przykład
dla współczynnika rozbudowy C, mniejszego od współczynnika starzenia A 2-krotnie, 4krotnie, 8-krotnie itd., dynamizm D obliczony według logarytmy dwójkowego wynosi –1, –
2, – 3 itd. Dla współczynnika rozbudowy C, większego od współczynnika starzenia A 2krotnie, 4-krotnie, 8-krotnie itd., dynamizm D wynosi +1, +2, +3 itd.
Jedynie dla powyższego obliczenia przykładowego logarytm w równaniach [15.3] i
[15.4] został potraktowany jako dwójkowy.
W dalszych rozważaniach zasada logarytmów nie będzie określana, ponieważ
liczbowe określenie dynamizmu jest w nich potrzebne tylko w przypadku, gdy C = A, a więc
gdy n = 1, czyli D = 0, w czym zasada logarytmów nie odgrywa roli.
Ponieważ współczynnik dynamizmu zmienia się z upływem czasu, więc oczywiście
dynamizm jest zmiennym parametrem charakteru.
Jest zrozumiałe, że dynamizm charakteru w tym samym czasie, tj. u ludzi w tym
samym wieku, może być różny, w granicach rozrzutu.
262

Na skali dynamizmu można rozróżniać wyraźnie rozgraniczone zakresy dynamizmu:
 e n d o d y n a m i z m , czyli dynamizm ujemny (D < 0), występujący gdy
współczynnik rozbudowy jest mniejszy od współczynnika starzenia (C < A), tj. gdy
współczynnik dynamizmu jest mniejszy od 1 (n < 1),
 s t a t y z m , czyli dynamizm zerowy (D = 0), jako dynamizm graniczny między
dynamizmem ujemnym i dynamizmem dodatnim, występujący gdy współczynnik
rozbudowy jest równy współczynnikowi starzenia (C = A), tj. gdy współczynnik
dynamizmu jest równy 1 (n = 1).
 e g z o d y n a m i z m , czyli dynamizm dodatni (D > 0), występujący gdy
współczynnik rozbudowy jest większy od współczynnika starzenia (C > A), tj. gdy
współczynnik dynamizmu jest większy od 1 (n > 1).
Zgodnie z właściwością rozrzutu, im większy jest dynamizm (ujemny lub dodatni),
tym mniejsza liczba ludzi (h) ma określony nim charakter.
Endodynamizm będzie oznaczany literą A, w nawiązaniu do okoliczności, że
występuje on wtedy, gdy przeważa współczynnik starzenia A (nad współczynnikiem
rozbudowy C). Natomiast egzodynamizm będzie oznaczany literą C, w nawiązaniu do
okoliczności, że występuje on wtedy, gdy przeważa współczynnik rozbudowy C (nad
współczynnikiem starzenia A).
Statyzm, stanowiący granicę między endodynamizmem i egzodynamizmem, będzie
oznaczany literą B.
Jakkolwiek dynamizm charakteru może przybierać rozmaite wartości liczbowe,
określające charakter poszczególnych ludzi na skali dynamizmu, to jednak dogodniej jest
operować zakresami dynamizmu, ponieważ zapewnia to większą przejrzystość i jest
dogodniejsze terminologicznie. Zakresy dynamizmu będą określane jako k l a s y
d y n a m i z m u c h a r a k t e r u lub krócej jako k l a s y c h a r a k t e r u .
Zgodnie z tym, rozróżnienie dynamizmu ujemnego i dynamizmu dodatniego można
uważać za podział dynamizmu na dwie klasy: klasę A (endodynamizm) i klasę C
(egzodynamizm).

263

Rys. 15.1 Podział dynamizmu charakteru na 2 klasy

Rzecz jasna, określenie dynamizmu jako ujemny bądź dodatni jest tylko
matematycznym sposobem mówienia o miejscu na skali wartości liczbowych. Nie ma ono nic
wspólnego z potocznym pojmowaniem określenia „ujemny” jako naganny, godny potępienia,
a określenie „dodatni” jako chwalebny, zasługujący na uznanie.
Poza przypadkami, gdy zachodzi potrzeba ogólnych sformułowań, podział dynamizmu
na dwie klasy jest niezbyt dogodny, ponieważ nie wyodrębnia ludzi o dynamizmie wprawdzie
ujemnym bądź dodatnim, ale tak bliskim zerowego, że jego ujemność lub dodatniość jest
praktycznie bez znaczenie.

Rys. 15.2 Podział dynamizmu na 3 klasy

Niedogodność tę usuwa podział dynamizmu na trzy klasy (rys. 15.2):
 e n d o d y n a m i z m (A), czyli wyraźny dynamizm ujemny,
 s t a t y z m (B), czyli dynamizm bliski zerowego,
 e g z o d y n a m i z m (C), czyli wyraźny dynamizm dodatni.
W przypadkach gdy również i ten podział jest nie wystarczający, można wprowadzić
dodatkowo dwie klasy pośrednie, przez co powstaje podział dynamizmu na pięć klas (rys.
15.3):

264

Rys. 15.3 Podział dynamizmu na 5 klas

 e n d o d y n a m i z m (A), czyli bardzo wyraźny dynamizm ujemny.
 e n d o s t a t y z m (AB), czyli dość wyraźny dynamizm ujemny,
 s t a t y z m (B), czyli dynamizm bliski zerowego,
 e g z o s t a t y z m (BC), czyli dość wyraźny dynamizm dodatni,
 e g z o d y n a m i z m (C), czyli bardzo wyraźny dynamizm dodatni.
W razie potrzeby można wprowadzać dalsze rozróżnienia np. wyodrębniać „skrajny
endodynamizm”, „skrajny egzodynamizm”, „statyzm z odcieniem endodynamicznym”,
„statyzm z odcieniem egzodynamicznym” itp.
Chociaż podział na klasy charakteru może się wydawać ilościowo nieprecyzyjny, to
jednak jest on bardziej użyteczny niż operowanie wartościami liczbowymi dynamizmu.
Przecież podobnie do oceny wzrostu ludzkiego przeważnie wystarczają określenia „niski”,
„średni”, „wysoki”, pomimo że mierzenie wzrostu nie nastręcza trudności, można by go więc
wyrażać w centymetrach, a nawet w milimetrach. A jednak określenie, że ktoś jest np.
wysokiego wzrostu, zapewnia często lepszą orientację niż podanie, że chodzi np. o wzrost
1847 milimetrów.
Aby zakończyć sprawy terminologiczne dotyczące dynamizmu, dodajmy jeszcze, że
odpowiednio do dynamizmu swojego charakteru ludzie będą określani jako endodynamicy,
endostatycy, statycy, egzostatycy, egzodynamicy. W razie konieczności rozróżniania, że czy
chodzi o charakter mężczyzn czy kobiet, będą używane takie terminy, jak: endodynamik —
endodynamiczka, statyk — statyczka itd.
Obecnie przejdziemy do omówienia konsekwencji, jakie dla funkcjonowania
człowieka pociąga za sobą występowanie określonego dynamizmu charakteru.
Z rys. 11.3 i 11.5 widać, że:
 gdy współczynnik dynamizmu jest większy od 1, czyli dynamizm jest dodatni, wtedy
moc dyspozycyjna jest większa niż przy rozbudowie równomiernej zrównoważonej,
265

 gdy współczynnik dynamizmu jest równy 1, czyli dynamizm jest zerowy, wtedy moc
dyspozycyjna jest taka sama jak przy rozbudowie równomiernej zrównoważonej,
 gdy współczynnik dynamizmu jest mniejszy od 1, czyli dynamizm jest ujemny, wtedy
moc dyspozycyjna jest mniejsza niż przy rozbudowie równomiernej zrównoważonej.
Inaczej mówiąc, w porównaniu z rozbudową równomierną zrównoważoną, tj.
stanowiącą dokładne przeciwdziałanie starzeniu:
 przy dynamizmie dodatnim występuje nadmiar mocy dyspozycyjnej,
 przy dynamizmie zerowym nie ma nadmiaru ani niedomiaru mocy dyspozycyjnej,
 przy dynamizmie ujemnym występuje niedomiar mocy dyspozycyjnej.
Praktycznie znaczy to, że w okresie dynamizmu dodatniego organizm, dzięki
nadmiarowi mocy dyspozycyjnej, może nie tylko utrzymywać się przy życiu, ale ponadto
stworzyć sobie w otoczeniu lepsze warunki (moc socjologiczna), dzięki czemu, w okresie
dynamizmu ujemnego, będzie mógł najdłużej przetrwać, pomimo niedomiaru mocy
dyspozycyjnej.
Oczywiście jest to nadmiar lub niedomiar dla homeostatu. Może się okazać np., że
przy małej mocy dyspozycyjnej działanie homeostatu będzie takie, jak gdyby był jej nadmiar,
przy dużej zaś jak gdyby był jej niedomiar. W związku z tym trzeba znów przypomnieć, że
homeostat nie ma żadnych „zamierzeń”, ani „celów” — jest on tylko regulatorem, w którym
wskutek występowania potencjałów wejściowych powstają potencjały wyjściowe na zasadzie
sprzężenia zwrotnego ujemnego. Konkretnie mówiąc, na obciążenie (spowodowane przez
wydawaną moc dyspozycyjną) homeostat reaguje naprężeniem (wpływającym na wydawaną
moc dyspozycyjną) większym lub mniejszym zależnie od właściwości homeostatu. Mogą one
być różne u poszczególnych ludzi, w granicach rozrzutu, a nawet u tego samego człowieka
zmieniają się z upływem czasu, co wyraża się zmiennością dynamizmu jego charakteru.
Przypuśćmy, że na obciążenie spowodowane wydawaniem mocy dyspozycyjnej
homeostat reaguje naprężeniem takim samym, jakie właśnie spowodowało wydawanie tej
mocy dyspozycyjnej. Wobec braku zmiany naprężenia moc dyspozycyjna i obciążenie
również pozostają niezmienione, jest to więc stan równowagi.
Jeżeli w tym stanie moc dyspozycyjna jest taka, jaka była przy rozbudowie
równomiernej zrównoważonej, to wobec niewystępowania nadmiaru lub niedomiaru mocy
dyspozycyjnej dynamizm jest zerowy (statyzm). Przy mocy dyspozycyjnej mniejszej niż w
stanie równowagi, a więc i mniejszym obciążeniu (odciążenie), homeostat zwiększy
naprężenie (sprężenie), wskutek czego nastąpi wzrost mocy dyspozycyjnej, i równowaga
266

zostanie przywrócona. Podobnie przy mocy dyspozycyjnej większej niż w stanie równowagi,
a więc i większym obciążeniu (przeciążenie), homeostat zmniejszy naprężenie (odprężenie),
wskutek czego nastąpi zmniejszenie mocy dyspozycyjnej i równowaga zostanie przywrócona.
Przypuśćmy teraz, że moc dyspozycyjna i obciążenie są takie same, jak poprzednio
opisane, ale homeostat jest inny, reagujący większym naprężeniem. Doprowadzi to do stanu
równowagi, w którym naprężenie, moc dyspozycyjna i obciążenie będą większe niż w stanie
równowagi występującym przy statyzmie. Znaczy to, że przy takim homeostacie występuje
nadmiar mocy dyspozycyjnej (w porównaniu z mocą dyspozycyjną, jaka byłaby przy
rozbudowie równomiernej zrównoważonej), a więc dynamizm jest dodatni (egzodynamizm).
Przy jeszcze innym homeostacie, reagującym mniejszym naprężeniem, nastąpi stan
równowagi, w którym naprężenie, moc dyspozycyjna i obciążenie będą mniejsze niż w stanie
równowagi występującym przy statyzmie. Znaczy to, że przy takim homeostacie występuje
niedomiar mocy dyspozycyjnej (w porównaniu z mocą dyspozycyjną, jaka byłaby przy
rozbudowie równomiernej zrównoważonej), a więc dynamizm jest ujemny (endodynamizm).
Krótko mówiąc, obciążenie, które dla statyka jest obciążeniem występującym w stanie
równowagi, dla egzodynamika jest odciążeniem, i dlatego wywołuje ono sprężenie, a dla
endodynamika jest przeciążeniem, i dlatego wywołuje ono odprężenie. Praktycznie znaczy to,

że wysiłek odczuwany przez statyka jako normalny egzodynamik odczuwa jako zbyt lekki,
endodynamik zaś jako zbyt ciężki.
Wynika stąd, że spośród różnych obciążeń występujących przy wydawaniu różnych
mocy dyspozycyjnych na sterowanie się w otoczeniu, większość będzie dla egzodynamików
stanowić odciążenie, natomiast dla endodynamików większość będzie stanowić przeciążenie.
Wobec tego u egzodynamików częste będą sprężenia, u endodynamików zaś częste będą
odprężenia.
Zgodnie z rozważaniami w rozdziale 12, w którym ukazano nierozłączność procesów
informacyjnych i energetycznych w funkcjonowaniu systemu autonomomicznego, sprężeniu
towarzyszy aprobata, odprężeniu zaś dezaprobata. Wobec tego u egzodynamików częste będą
aprobaty, u endodynamików zaś częste będą dezaprobaty.
Aprobaty jako zwiększenie potencjału homeostatycznego Vh wywołują rozpływ dużej
mocy korelacyjnej, wskutek czego szybko następuje przekroczenie potencjału decyzyjnego
Vd wielu efektorów naraz, reakcje więc powstają szybko i są obfite (tj. złożone z reakcji wielu
różnych efektorów). Poza tym, im częstsze są aprobaty, tym częstsze są decyzje, a więc i
reakcje. I wreszcie, ponieważ aprobaty towarzyszą sprężeniom, sprężenia zaś powodują
267

wydawanie mocy dyspozycyjnej, więc reakcje określone co do rodzaju przez powstające
decyzje będą miały przy tym duże natężenie.
Natomiast przy dezaprobatach (zmniejszenie potencjału homeostatycznego Vh) moc
korelacyjna jest mała, więc dopiero pojawienie się jakiegoś szczególnie silnego bodźca (duży
potencjał receptorowy Vr) może się okazać zaledwie wystarczające do przekroczenia
potencjału decyzyjnego Vd niektórych efektorów, reakcje więc powstają powoli i są skąpe (tj.
złożone z reakcji niewielu poszczególnych efektorów). Im częstsze są dezaprobaty, tym
rzadsze są decyzje, a więc i reakcje. Ponieważ dezaprobaty towarzyszą odprężeniom,
zmniejszającym wydawanie mocy dyspozycyjnej, więc gdy nawet dochodzi do reakcji, mają
one małe natężenie.
A zatem, reakcje egzodynamików są szybkie, obfite, częste i silne, podczas gdy
reakcje endodynamików są powolne, skąpe, rzadkie i słabe.
U egzodynamików, wskutek częstych rozpływów mocy korelacyjnych wywoływanych
częstymi aprobatami, powstają rejestraty skojarzeń między wrażeniami wielu rozmaitych
bodźców, w tym wielu przypadkowych, czego konsekwencją jest duża różnorodność decyzji,
a więc i wydawanych informacji. Wśród wielu bodźców zdarza się wiele atrakcyjnych, które
jeszcze bardziej zwiększają aprobaty, wywołując przez to szczególnie silne rejestraty
skojarzeń między wrażeniami bodźców atrakcyjnych. Przyczyniają się one do powstawania
silnych korelatów (wyobrażeń) takich skojarzeń. Tak więc egzodynamicy wydając na swoje
reakcje wiele energii, której źródłem jest ich moc fizjologiczna, wydają przy tym wiele
informacji wewnętrznych, których źródłem jest zasób korelatorów (wyobrażenia).
U endodynamików wskutek rzadkich rozpływów mocy korelacyjnej wywoływanych
rzadkimi aprobatami, powstają rejestraty skojarzeń między wrażeniami niewielu różnych
bodźców, czego konsekwencją jest mała różnorodność decyzji, a więc wydawanych
informacji. Wydając na swoje reakcje tylko niewiele energii, przy powstawaniu tylko
niewielu decyzji, wśród których niewiele więc zdarzałoby się trafnych, nie mogliby się
skutecznie sterować w otoczeniu. Mogą jednak niedomiar energii pokrywać z mocy
socjologicznej, a trafność decyzji zwiększać przez zastępowanie bodźców przypadkowych
bodźcami sprowokowanymi, zwłaszcza awersyjnymi, które zwiększając dezaprobaty
zapobiegają decyzjom szkodliwym. Dlatego też endodynamicy zużywają energię na
zdobywanie mocy socjologicznej oraz informacji zewnętrznych, których źródłem jest
otoczenie.

268

Podstawowy

przejaw

dynamizmu

c h a r a k t e r u można więc

sformułować następująco:
C) egzodynamików cechuje rozpraszanie,
B) statyków cechuje utrzymywanie,
A) endodynamików cechuje gromadzenie.
Ogólne

przejawy

dynamizmu

c h a r a k t e r u są zestawione w

tablicy 15.1.:
Tab. 15.1 OGÓLNE PRZEJAWY DYNAMIZMU CHARAKTERU
Egzodynamizm (C)

Endodynamizm (A)

Nadmiar mocy dyspozycyjnej

Niedomiar mocy dyspozycyjnej

Częste sprężenia

Częste odprężenia

Częste aprobaty

Częste dezaprobaty

Częste procesy korelacyjne

Rzadkie procesy korelacyjne

Szybkie reakcje

Powolne reakcje

Obfite reakcje

Skąpe reakcje

Częste reakcje

Rzadkie reakcje

Silne reakcje

Słabe reakcje

Skojarzenia atrakcyjnych wrażeń

Skojarzenia awersyjnych decyzji

Wydawanie informacji wewnętrznych

Zdobywanie informacji zewnętrznych

Wydawanie mocy fizjologicznej

Zdobywanie mocy socjologicznej

Takie określenie jak „częste” lub „rzadkie”, „silne” lub „słabe” itp. są tu używane w
porównaniu do przejawów statyzmu. Jeśli chodzi o informacje, to statycy wydają ich tyle, ile
zdobywają, toteż informacje wewnętrzne nie różnią się u nich od zewnętrznych. Nastawienie
statyków na wydawanie mocy fizjologicznej jest takie samo, jak na jej pobieranie, a w
związku z tym moc socjologiczna jest im teoretycznie niepotrzebna, praktycznie zaś
zdobywają jej tylko tyle, ile wydają dla wyrównywania fluktuacji mocy fizjologicznej.
Ponieważ wszystko, co jest słuszne ogólnie, jest również słuszne we wszystkich
przypadkach szczególnych (rozdział 9), więc ogólne przejawy dynamizmu charakteru muszą
występować we wszystkich szczególnych przypadkach ludzkiego zachowania. Przy ich
omawianiu będzie stosowane rozróżnienie pięciu klas charakteru, w kolejności C — BC — B

269

— AB — A, zgodnie z okolicznością, że z biegiem życia dynamizm charakteru zmienia się w
takiej właśnie kolejności.
Zależność poszczególnych przejawów dynamizmu będzie formułowana w podanych
poniżej twierdzeniach za pomocą wyrażeń:
— „im mniejszy jest współczynnik dynamizmu” (n), co oznacza zmiany dynamizmu
w kierunku C — BC — B — AB — A (dla tego samego człowieka znaczy to: „z biegiem

życia”, ale nie posłużyłem się tym dla czytelników bardziej zrozumiałym sformułowaniem,
gdyż twierdzenia odnoszą się także do różnic dynamizmu między poszczególnymi ludźmi).
—„im większy jest dynamizm” (D), co oznacza różnice względem dynamizmu
zerowego (statyzm) niezależnie od tego, czy dynamizm jest dodatni (egzodynamizm), czy
ujemny (endodynamizm) — jest to potrzebne w przypadkach, gdy przejaw dynamizmu jest
największy (bądź najmniejszy) u statyków.
Podane poniżej twierdzenia nie wymagają osobnych dowodów, wynikają bowiem z
twierdzeń ogólnych (tablica 15.1). W pewnych twierdzeniach widać to w sposób oczywisty,
w innych podane są pewne wzmianki uzasadniające.
Jako ogólną wskazówkę można podać, że wobec licznych skojarzeń atrakcyjnych
wrażeń zachowanie egzodynamików jest oparte na motywacji ofensywnej (rys. 10.6a), czyli
wynika z wyobrażeń bodźców, jest to więc zachowanie „wskutek czegoś”, „ponieważ”,
„dlatego że”. Natomiast wobec skojarzeń awersyjnych decyzji zachowanie endodynamików
jest oparte na motywacji defensywnej (rys. 10.6b), czyli wynika z wyobrażeń reakcji, jest to
więc zachowanie „w jakimś celu”, „aby”, „dlatego żeby”.
Zachowanie egzodynamika jest uleganiem przyjemnym bodźcom, natomiast
zachowanie endodynamika jest unikaniem przykrych reakcji. Różnice te sprawiają, że na skali
dynamizmu, w kierunku od egzodynamizmu do endodynamizmu, motywacja przechodzi od
ofensywnej do defensywnej, przy czym różnorodność zachowania maleje. Bezpośrednio
ujmuję tę sprawę twierdzenie 15.7, ale w istocie przewija się ona przez wszystkie twierdzenia
szczegółowe. Zresztą nie może być inaczej, skoro twierdzenia te są tylko wariacjami na temat
twierdzenia podstawowego.
Celowość zamieszczenia twierdzeń szczegółowych tkwi w tym, że odnoszą się one do
rozmaitych realiów życia ludzkiego i wobec tego zostały sformułowane w sposób możliwie
zbliżony do języka potocznego.
Po każdym z tych twierdzeń jest podana interpretacja przejawu, którego twierdzenie
dotyczy, prowadząca od jednego końca skali dynamizmu do drugiego (ściślej mówiąc, od
270

jednej granicy rozrzutu do drugiej), tj. od egzodynamizmu (C), poprzez egzostatyzm (BC),
statyzm (B), endostatyzm (AB) do endodynamizmu (A).
Szczegółowe przejawy dynamizmu charakteru, wyodrębnione według poniższych 35
twierdzeń, są zestawione w tablicy 15.2.
Twierdzenie 15.1 (o ukierunkowaniu życia). Im mniejszy jest współczynnik
dynamizmu, tym mniejsze jest rozpraszanie, a tym większe jest gromadzenie.
Jest to powtórzenie twierdzenia o podstawowym przejawie dynamizmu, ale z
rozróżnieniem pięciu klas charakteru.
C) Egzodynamik wszystko rozprasza, nic nie gromadzi.
BC) Egzostatyk dużo rozprasza, mało gromadzi.
B) Statyk tyle rozprasza, ile gromadzi.
AB) Endostatyk mało rozprasza, dużo gromadzi.
A) Endodynamik nic nie rozprasza, wszystko gromadzi.
Twierdzenie 15.2 (o intensywności życia). Im mniejszy jest współczynnik
dynamizmu, tym mniejszą role w zachowaniu odgrywają atrakcje, a tym większą awersje.
C) Egzodynamik szuka przyjemności bez względu na mogące potem nastąpić
przykrości („za wszelką cenę”), jest żywiołowy („żyjmy intensywnie, to się więcej
nażyjemy”).
BC) Egzostatyk szuka przyjemności, nawet jeżeli pociągnie to za sobą duże
przykrości, byleby nie były za duże („niezbyt drogo”), lubi życie urozmaicone.
B) Statyk dla doznawania przyjemności jest gotów na umiarkowane przykrości („tyle,
ile to warte”).
AB) Endostatyk dla doznawania przyjemności jest gotów narazić się tylko na
niewielkie przykrości („tanio”), lubi żyć wygodnie.
A) Endodynamik dla doznawania przyjemności nie chce się narażać na żadne
przykrości („za żadną cenę”), chce żyć spokojnie, bezpiecznie („żyjmy długo, to się więcej
nażyjemy”).
Twierdzenie 15.3 (o stosunku do zasad). Im większy jest dynamizm, tym mniejsze jest
przywiązanie do zasad.

271

C) Wielka różnorodność i zmienność wyobrażeń sprawia, że egzodynamik jest
kapryśny, nie ma przywiązania do żadnych zasad, nie nagina swojego postępowania do
niczyich wymagań.
BC) Egzostatyka cechuje indywidualizm, uznaje on ogólne zasady z odchyleniami
zależnymi od jego osobistych upodobań.
B) Statyk jest pryncypialny, trzyma się określonych zasad postępowania.
Przywiązanie statyków do zasad wynika ze sterowania się ich organizmu na równoważność
mocy pobieranej i mocy wydawanej, a w konsekwencji na równoważność odciążeń i
przeciążeń, odprężeń i sprężeń, atrakcji i awersji, aprobat i dezaprobat — za poniesiony trud
należy się przyjemność, a przyjemność musi być odpracowana, wymiarowi winy powinien
odpowiadać wymiar kary, za zasługę należy się nagroda itp.
AB) Endostatyk jest elastyczny, uznaje ogólne zasady z odchyleniami zależnymi od
potrzeb.
A) Endodynamik jest arbitralny, nie uznaje żadnych zasad. Nawet gdy innym narzuca
jakieś zasady dla własnej korzyści, sam się ich nie trzyma.
Twierdzenie 15.4 (o pragnieniach). Im mniejszy jest współczynnik dynamizmu, tym
silniejsze jest pragnienie naporu na otoczenie.
C) U egzodynamika nie ma naporu na otocznie, pragnie on tylko atrakcyjnych przeżyć
i snucia własnych wyobrażeń. Jeżeli egzodynamik wpływa na otocznie, to tylko samym
swoim istnieniem, przez to, że inni pragną jego wpływu doznawać. Nie prorocy szukali
słuchaczy, lecz słuchacze skupiali się przy nich, ciekawi ich wizji przyszłości. Nie twórcy
(pisarze, malarze, kompozytorzy itp.) szukają publiczności, lecz publiczność szuka twórców,
oczekując ich nowych dzieł.
BC) Egzostatyk pragnie wzbudzać podziw osobistymi cechami, zwracać uwagę swoim
wyglądem, umiejętnościami, dowcipem itp., i wywiera napór na innych tylko o tyle, żeby
umożliwiali mu demonstrowanie się przed nimi. Takie pragnienie mają np. artyści (aktorzy,

śpiewacy, wirtuozi itp.).
B) Statyk pragnie sprawiedliwości, rzetelności, regularności itp., oraz wymaga tego od
innych.
AB) Endostatyk pragnie skuteczności działań do wskazanego mu celu i napiera na
innych, żeby się jego wymaganiom podporządkowywali. Takie pragnienie mają kierownicy
powierzonych im przedsięwzięć.
272

A) Endodynamik pragnie własnej korzyści, potęgi, i wywiera na innych napór
potrzebny do odbierania im mocy socjologicznej (majątku, władzy). Takie pragnienie mają
przedsiębiorcy

starający

się

doprowadzić

konkurentów

do

bankructwa,

politycy

przygotowujący zamach stanu, zabór cudzego terytorium itp.
Twierdzenie 15.5 (o upodobaniach). Im mniejszy jest współczynnik dynamizmu, tym
mniejsze jest upodobanie do wydawania informacji, a tym większe do zdobywania mocy
socjologicznej.
C) Egzodynamik ma upodobanie do wydawania informacji, wypowiadania się,
przedstawiania swoich wyobrażeń („przeżyć wewnętrznych”), nie lubi natomiast zajmować
się zdobywaniem mocy socjologicznej. W historii typowym zjawiskiem są twórcy, którzy
oddawali swoje arcydzieła za bezcen i żyli w nędzy, jeżeli nie znalazł się ktoś, kto zadbał o
ich interesy. Za kufel piwa lub kawałek mięsa na obiad zastał oddany niejeden obraz, o który
później ubiegały się sławne galerie. Genialne poematy bywały drukowane za honoraria
groszowe lub żadne.
BC) Egzostatyk ma upodobanie do popisywania się swoją indywidualnością. O moc
socjologiczną (np. honoraria) zabiega tylko o tyle, o ile mu to ułatwia popisywanie się (np.
eleganckim strojem).
B) Statyk ma upodobanie do porządku, wynikające z przywiązania do zasad, jest to
więc upodobanie do porządku dla samego porządku (w odróżnieniu od egzostatyka,
rezygnującego z porządku wywołującego monotonię, i od endostatyka, rezygnującego z
porządku zmniejszającego użyteczność). Wskutek przywiązania do zasad statyk lubi np. żeby
książki były ustawione według jednakowych formatów albo według jednakowych kolorów
oprawy itp. — co jest nie do przyjęcia dla egzostatyka, u którego wywołuje znudzenie, ani dla
endostatyka, któremu utrudnia znalezienie potrzebnej książki (endodynamicy i egzodynamicy
w ogóle nie dbają o porządek). Utrzymywanie porządku jest związane zarówno z
wydawaniem informacji, w postaci określenia zasady uporządkowania, jak i ze zdobywaniem
mocy socjologicznej, w celu zmuszenia innych do przestrzegania tej zasady.
AB) Endostatyk ma upodobanie do działania. Wydawanie informacji występuje tu
przez określanie, jakie działania mają być wykonane, przede wszystkim jednak potrzebna jest
moc socjologiczna w postaci uprawnienia do nakazywania wykonywania tych działań i
stosowania represji do odmawiających ich wykonania.

273

A) Endodynamik ma upodobanie do zdobywania mocy socjologicznej, przy czym nie
chodzi mu o czynności zdobywania (są one działaniem i stanowią przedmiot upodobania
endostatyków), lecz korzyści. Jakie działania do tego doprowadziły, jest endodynamikowi
obojętne. Zdobyte informacje zachowuje tylko dla siebie. Wydaje informacje skąpe, w postaci
rozkazów.
Twierdzenie 15.6 (o działalności). Im mniejszy jest współczynnik dynamizmu, tym
mniej działalności jest tworzeniem, a tym więcej władaniem.
C) Działalność egzodynamika jest wyłącznie tworzeniem, przedstawianiem jego
własnych wyobrażeń. Tworzeniem jest np. zwierzanie się z marzeń, wyznania miłosne,
pisanie wierszy, malowanie obrazów itp.
BC) Działalność egzostatyka jest interpretowaniem. Jest ono tworzeniem w takim
zakresie, w jakim egzostatyk uzupełnia cudze wyobrażenia własnymi wyobrażeniami
(„tworzenie z cudzej inspiracji”). Działalność takiego rodzaju uprawia aktor lub wirtuoz
nadający granemu utworowi swoje osobiste piętno, krytyk zaopatrujący recenzowane dzieło
sztuki komentarzami przedstawiającymi jego własne odczucia, reżyser lub aranżer poddający
cudze utwory uzupełnieniom, przeróbkom. Interpretowaniem jest ponadto wszelka zabawa.
B) Działalność statyka jest porządkowaniem. Występuje ono nawet w takich
sytuacjach, jak np., gdy słuchacz sprawdza w myśli, czy wirtuoz gra dokładnie tak, jak to
określają nuty kompozytora, albo gdy robotnik nadaje bryle metalu dokładnie taki kształt, jak
to określa rysunek konstruktora. Jeżeli ponadto wziąć pod uwagę, że statyzm jest klasą
charakteru, a więc że od matematycznego statyzmu w znaczeniu dynamizmu zerowego (D =
0) występują odchylenia w postaci odcieni egzostatyzmu i endostatyzmu, to jest zrozumiałe,

że statycy mają pewien udział w tworzeniu (rozrywka w granicach przyzwoitości) i władaniu
(praca w granicach obowiązku). Na przykład jest tworzeniem, gdy słuchacz koncertu
uzupełnia sobie informacje przekazywane przez wirtuoza własnymi wyobrażeniami. Podobnie
jest władaniem, gdy robotnik sam podejmuje decyzje o swoich szczegółowych czynnościach.
Udział tworzenia w rozrywce oraz władania w pracy wykonawczej jest przeważnie
niedoceniany. Niesłusznie, gdyż głównie od tworzenia (parainformacji — por. rozdział 7) u
odbiorców zależy powodzenie dzieł sztuki, a od władania u wykonawców zależy powodzenie
wyrobów przemysłowych.
AB) Działalność endostatyka jest organizowaniem. Wydaje on przy tym informacje
(tworzenie) w postaci decyzji określających potrzebne działania, a główną rolę odgrywa
274

doprowadzenie do ich wykonania (władanie) dzięki otrzymanej mocy socjologicznej. W
działalności endostatyka istotne jest to, że jego decyzje są tylko uzupełnieniem decyzji
mocodawcy, jest to więc władanie uzależnione od cudzego władania („władanie z cudzej
nominacji”). Na przekład oficer ma prawo rozkazywać swoim podkomendnym w bitwie, ale
prawo to otrzymał od tego, kto rozkazał prowadzić wojnę. Organizowaniem jest też wszelka
gra.
A) Działalności endodynamika jest wyłącznie władaniem, tzn. podejmowaniem
decyzji nie wymagających otrzymania prawa do decydowania. Władanie polega na stawianiu
celów i wymuszaniu ich osiągnięcia.
Doskonałą ilustracją omawianych tu przejawów endostatyzmu i endodynamizmu
można znaleźć w Makbecie Szekspira. Przepowiednie czarownic, od dawna stanowiące
przedmiot najrozmaitszych interpretacji eseistów literackich, to w istocie myśli samego
Makbeta stanowiące deklarację jego endostatycznego charakteru. Makbet aspiruje do władzy
z nominacji, po szczeblach awansowania: tan Glamis (którym jest obecnie), potem również
tan Kawdor (którym ma szansę zostać w nagrodę za pokonanie buntownika zajmującego
dotychczas to stanowisko), i wreszcie król! Nominację na tana Kwador wnet otrzymał od
Dunkana, ale od kogo otrzyma nominację na króla? Dla endodynamicznej Lady Makbet jest
jasne, że władzę się zdobywa i tylko głupiec nie wykorzystałby okazji zamordowania
Dunkana. Nie pasuje to jednak do charakteru Makbeta, który koniecznie chce, żeby władzę
dał mu ktoś, nie wiadomo kto, los: „Jeżeli los chce, bym został królem, niech los mnie
koronuje, bez mojej pomocy.” Nie widać jednak, żeby los chciał, bo właśnie Dunkan ogłasza
następcą swojego syna. W tej sytuacji, przynaglony przez żonę, Makbet godzi się na
zamordowanie Dunkana, ale, jak na endostatyka przystało, wolałby zająć się tylko
zorganizowaniem sprawy, a tymczasem musi to obrzydliwe zadanie wykonać osobiście.
Później będzie tylko organizował zabijanie wielu ludzi cudzymi rękami. Poniewczasie Lady
Makbet rozszyfrowała jego charakter, mówiąc że chciałby połączyć „zaszczyty i świętość”, tj.
endodynamizm ze statyzmem. Makbet ma dosyć endodynamizmu, ażeby chcieć być królem,
ale i dosyć statyzmu, żeby odczuwać lęk z powodu złamania zasad: „Być tym, czym jestem,
jest to niczym nie być, jeślibym nie mógł być tym bez obawy.” Natomiast przez Lady Makbet
przemawia czysty endodynamizm: „Cóż stąd, choćby się wydało? Przecież nikt nas,

275

władców, przed sąd nie postawi.”6 Nie ze skruchy też ani wyrzutów sumienia odruchowo
wycierała ręce z nie istniejących śladów krwi, a w końcu popełniła samobójstwo, lecz z
powodu daremności zbrodni wobec zrozumienia, że charakter Makbeta już taki pozostanie i

ściągnie oboje z tronu pod topór katowski. Gdyby to ona sama miała królewską władzę,
sprawy wyglądałyby inaczej, dałaby sobie z Makbetem radę, czyniąc zeń sprawnego
pomocnika, a w najgorszym razie wyprawiając go w zaświaty, po czym nie przyszłoby jej
nawet na myśl, żeby oglądać sobie ręce w poszukiwaniu plam krwi. Bo endostatyk może być
tylko pomocnikiem endodynamika, nigdy szefem.
Twierdzenie 15.7 (o motywacji zachowania). Im mniejszy jest współczynnik
dynamizmu, tym mniejszą rolę w motywacji zachowania odgrywają wrażenia, a tym większą
decyzje.
C) Egzodynamik reaguje na bodźce niemal natychmiast, jego zachowanie jest
spontaniczne, wynikające tylko z wrażeń, niekontrolowane ostrzegawczymi skojarzeniami
awersyjnych decyzji. Dlatego też egzodynamicy często się spotykają z zarzutem
„nielogiczności” postępowania i z narzekaniem, że nie można zrozumieć „o co im chodzi”.
Tymczasem egzodynamikom „o nic nie chodzi”, oni tylko uzewnętrzniają wszystko, co
przeżywają w wyobraźni i niemal jednocześnie z przeżywaniem („natchnienie”). Tym się
objaśniają wypowiedzi wybitnych twórców, że odczuwali „wewnętrzny przymus” tworzenia.
BC) Zachowanie egzostatyka cechuje efektowność (elegancja, esprit). Reakcje
egzostatyków, chociaż nie natychmiastowe jak u egzodynamików, są jednak szybkie („szybka
orientacja”, Schlagfertigkeit).
B) W zachowaniu statyka wpływ wrażeń i wpływ decyzji równoważą się, stanowiąc
podstawę przywiązania statyka do zasad. Zachowanie statyka cechuje systematyczność,
solidność („można na nim polegać”). Przed odchyleniami pod wpływem silnych wrażeń
atrakcyjnych chronią statyka skojarzenia awersyjnych decyzji, które wywołując dostatecznie
silne dezaprobaty sprowadzają go na drogę wierności zasadom.
AB) U endostatyka liczniejsze są skojarzenia awersyjnych decyzji niż skojarzenia
atrakcyjnych wrażeń, toteż w jego zachowaniu dużą rolę odgrywa eliminowanie decyzji
szkodliwych. Dlatego też zachowanie endostatyka cechuje się efektywnością, skutecznością
działań w dążeniu do osiągnięcia wskazanego mu celu.

6

Tłumaczenie autora

276

A) U endodynamika skojarzenia awersyjnych decyzji są niemal wyłączne, toteż w
jego zachowaniu wrażenia nie odgrywają roli, a decyzje szkodliwe są silnie eliminowane.
Dlatego też zachowanie endodynamika cechuje się celowością („interesowność”).
Twierdzenie 15.8 (o różnorodności zachowania). Im mniejszy jest współczynnik
dynamizmu, tym mniejsza jest różnorodność zachowania.
C) Liczne skojarzenia wrażeń u egzodynamików sprawiają, że ludzie z otoczenia
egzodynamika mają trudności z przewidywaniem jego zachowania. W każdej chwili może
nastąpić taka jego reakcja, z jaką się dotychczas nie spotykali. Różnorodność zachowania
egzodynamika jest nie tylko duża, ale nie wiadomo nawet, jak duża. Repertuar możliwych
reakcji egzodynamika sprawia wrażenie niewyczerpalnego, jest jak studnia, o której nie
wiadomo, gdzie jest dno, zachowanie egzodynamika cechuje głębia. U egzodynamika
fascynuje innych właśnie to, że jest on dla nich niepoznawalny. Nigdy nie wiadomo, jakie
jeszcze zaskakujące dzieło stworzy wybitny twórca.

Podobna fascynacja otacza

egzodynamiczne kobiety, które trzeba ciągle „poznawać na nowo”, chociaż ich zachowanie
jest zupełnie naturalne, są one „tylko sobą”.
BC) Różnorodność zachowania egzostatyków jest niemała, ale mieści się w zakresie
poznawalności stanowiącym styl egzostatyka, którym wyróżnia się on z otocznia. Nie
wiadomo, czym egzostatyk zechce się jeszcze popisywać, ale wiadomo, że będzie to na
pewno w jego stylu.
B) U statyka różnorodność zachowania sprowadza się do repertuaru możliwości, jaki
dopuszcza norma, stanowiąca wyznawaną przez niego zasadę. Nie znaczy to wcale, że statyk
rezygnuje częściowo z różnorodności swojego zachowania, ażeby normie stało się zadość.
Nie ma on z czego zrezygnować, gdyż taką właśnie uznaje normę, jaka pasuje do
różnorodności jego zachowania. Przy większej różnorodności uznawałby taką normę, która
by do niej pasowała. To statycy stworzyli normy, a nie normy statyków. Człowiek, któremu
usiłuje się narzucić normę, mającą ograniczyć różnorodność jego zachowania, nie ograniczy
swojej różnorodności, natomiast nie uzna normy.
AB) Repertuar możliwości zachowania endostatyka jest jeszcze mniejszy niż u
statyków, ponieważ endostatyka interesują tylko możliwości zapewniające mu skuteczność
działań. Inne możliwości, nawet gdy są dopuszczalne, nie wchodzą w grę. Różnorodność
zachowania endostatyka określa nie norma, lecz metoda. Dopiero w ramach metody
występuje u endostatyka różnorodność sposobów jej stosowania.
277

A) Różnorodność zachowania endodynamika sprowadza się w istocie do jednej tylko
możliwości. Jest nią ekspansja, dążenie do gromadzenia mocy socjologicznej, reszta go nie
interesuje. Zachowanie endodynamika cechuje jednolitość — wszystko i wszystkich chciałby
jej podporządkowywać.
Twierdzenie 15.9 (o przekonaniach). Im większy jest dynamizm, tym większa jest
zmienność przekonań.
C) Różnorodność zachowania egzodynamika jest tak duża, że nie mieści się w

żadnych przekonaniach. Egzodynamik nie ma żadnych przekonań, tak samo i z takich samych
przyczyn, z jakich nie uznaje żadnych zasad. Nie można liczyć u egzodynamika nawet na
stałość poglądów w zwykłych, codziennych sprawach. Kupiony przedmiot może się
egzodynamikowi przystać podobać tuż po wyjściu ze sklepu. Potrawę, której mu się przed
chwilą zachciało, może odsunąć nawet jej nie tknąwszy.
BC) Egzostatyka cechuje chwiejność przekonań, tzn. jego poglądy w poszczególnych
sprawach mogą się zmieniać, ale ich różnorodność zawiera się w zakresie jego upodobań.
B) Statyka cechuje stałość poglądów, wierność przekonaniom. Zmiana przekonań jako
odstępstwo od wyznawanych zasad, stanowi w oczach statyka zdradę, a ten, kto się jej
dopuścił („renegat”), zasługuje na potępienie i pogardę. Gdy on sam zmieni przekonania, jest
to dla niego przeżyciem na skalę życiową, po ciężkich zmaganiach z samym sobą, przy czym
u statyka jest to zawsze zmiana na inne przekonania (a nie na brak przekonań), przy czym
staje się on szczególnie żarliwym wyznawcą nowych przekonań („gorliwość neofity”).
AB) Endostatyka cechuje adaptacyjność przekonań, tzn. ma on przywiązanie do metod
zapewniających mu skuteczność działań, a nie do celów działań, i wobec tego może się
przystosowywać do różnych przekonań, w których jego metody są przydatne. Dowódca
pretorianów, skutecznie tłumiący rozruchy ludności buntującej się przeciw imperatorowi,
robił to równie skutecznie na rzecz następnego imperatora, który był wrogiem poprzedniego i
usunął go od władzy. Nie martwiła dowódcy pretorianów zmiana na stanowisku imperatora
— zmartwiłby się dopiero wtedy, gdyby jego metody okazały się nowemu imperatorowi
niepotrzebne.
A) Endodynamika cechuje koniunkturalność przekonań, tzn. będzie on deklarował
takie przekonania, jakie w zmienionej sytuacji pozwalają mu nadal gromadzić moc
socjologiczną (pecunia non olet). Aby nie zaszkodziło mu to w opinii statyków, którzy
zmienności przekonań, zwłaszcza koniunkturalnej, bardzo nie lubią, endodynamik deklaruje
278

swoje przekonania w sposób pasujący do pryncypialności statyków, a zarazem tak
ogólnikowy, żeby przy każdej zmianie mógł je interpretować, jak zechce, i wypierać się,
jakoby się cokolwiek w jego poglądach zmieniło. Szczytem mistrzostwa endodynamików jest
zmieniać poglądy na wprost przeciwne, a mimo to nadal zapewniać o ich stałości. Jak
powiedział Machiavelli: „Książę nie powinien dotrzymywać przyrzeczeń, a jednak ma
uchodzić za lojalnego”.
Twierdzenie 15.10 (o moralności). Im większy jest dynamizm, tym mniejsze są
skrupuły moralne.
Skrupuły moralne można objaśnić jako zjawisko polegające na tym, że gdy decyzja
jest bliska (potencjał efektorowy Ve wzrasta, ale jeszcze nie przekroczył potencjału
decyzyjnego Vd), wówczas wyobrażenie sprzeczności tej decyzji z zasadami moralnymi
wywołuje awersję i dezaprobatę mogącą powstrzymać decyzję (potencjał homeostatyczny Vh
zmaleje powodując, że potencjał efektorowy Ve zmaleje i wobec tego nie przekroczy już
potencjału decyzyjnego Vd). Gdy awersja jest duża (silne skrupuły), następuje wyraźne
powstrzymanie decyzji. Gdy awersja jest mała (słabe skrupuły), decyzja zostaje wprawdzie
powstrzymana, ale pojawienie się dodatkowej atrakcji może przeważyć, powodując decyzję.
C) U egzodynamika decyzja powstaje, gdy wrażenia są atrakcyjne, a nie powstaje, gdy
wrażenia są awersyjne. Nie ma natomiast u niego skojarzeń awersyjnych decyzji, co sprawia,

że gdy decyzja jest już bliska, to zaraz nastąpi (powstrzymać ją mogłoby tylko zniknięcie
atrakcyjnych wrażeń). Znaczy to, że egzodynamik nie miewa skrupułów moralnych — w jego
procesach korelacyjnych nie ma takiej możliwości. Egzodynamik pozostaje zawsze w zgodzie
z „własną moralnością”, tj. samo istnienie uważa on za dobro nie podlegające wątpliwości
(„kocha życie”). Ponieważ egzodynamik wszystko (tj. informacje i energię) rozprasza, a nic
nie gromadzi, nikomu nic nie odbiera i wobec tego nikogo nie krzywdzi, więc do skrupułów
moralnych nie widziałby nawet powodu.
BC) Egzostatyka cechuje estetyzm moralny, jego zdaniem wszystko, co piękne, jest
dopuszczalne, a za piękne uważa to, co odpowiada jego upodobaniom.
B) Statyka cechuje rygoryzm moralny. Za dopuszczalne statyk uważa tylko to, co
mieści się w granicach określonych przez normy moralne.
AB) Endostatyka cechuje praktycyzm moralny. Za dopuszczalne endostatyk uważa to,
co jest skuteczne w osiąganiu wyznaczonych mu celów.

279

A) Endodynamik jest amoralny, nie odczuwa żadnych skrupułów w dążeniu do
własnej potęgi, wszelkie środki do tego celu uważa za dopuszczalne („cel uświęca środki”).
Twierdzenie 15.11 (o poczuciu prawa). Im większy jest dynamizm, tym słabsze jest
poczucie prawa.
Okoliczność, że przepisy prawne ograniczają różnorodność ludzkich działań oraz że
jednolitość przepisów wynika nie tylko z dążenia pracodawców do traktowania ludzi jako
równych wobec prawa, lecz także z niemożności przewidzenia wszystkich przypadków
szczególnych lub z niechęci do zadania sobie trudu ich przewidywania, prowadzi do
konfliktów z prawem, w których poczucie prawa może być różne, zależnie od dynamizmu
charakteru.
C) Dla egzodynamika prawo stanowi ograniczającą ingerencję zewnętrznego świata w
jego znacznie bardziej różnorodny świat wyobraźni, który przez tę ingerencję zostaje
okaleczony. Dlatego też egzodynamik traktuje swoje życie jako coś, do czego prawo nie może
sięgać („poza prawem”). Tak to odczuwają poeci odsłaniający głębię swojej psychiki, mistycy
wieszczący wizję świata doskonałego, zakochane dziewczęta.
BC) Egzostatycy mają poczucie słuszności prawa, z wyjątkiem przypadków, gdy
prawo nie uwzględnia jakiejś ich osobistej cechy, drobnej z ogólnego punktu widzenia, ale
dla nich istotnej. Nie mogąc spowodować zmiany prawa, starają się w takich przypadkach od
niego uchylić („przepis powinien być dla człowieka, a nie człowiek dla przepisu”).
B) Statyków cechuje legalizm, uważają oni prawo za słuszne dlatego, że jest prawem,
wyrazem zasad. Sama zgodność z prawem jest dla statyka źródłem satysfakcji (dura lex, sed
lex), bez wnikania w przyczyny powstawania takich czy innych przepisów i skutki ich
stosowania. Przy bezkompromisowym posłuszeństwie prawu statyk nie uważa jednak za
prawo takiego prawa, które pozostaje w sprzeczności z wyznawanymi przezeń zasadami.
Dlatego pierwsi chrześcijanie nie uznawali praw Rzymu, patriotyczni członkowie narodu
podbitego nie uznają prawa narzuconego przez okupanta itp.
AB) Endostatycy mają poczucie słuszności prawa, z wyjątkiem przypadków, gdy
prawo nie uwzględnia jakiejś szczególnej sytuacji, w której jego stosowanie przynosi szkodę.
Ponieważ jest to sprzeczne z ich poczuciem skuteczności, a szkoda powstałaby, nawet gdyby
prawo miało zostać poprawione, gdyż jego poprawienie przyszłoby za późno, więc w takich
przypadkach endostatycy starają się prawo omijać („raczej zrezygnować z przepisu niż z
użyteczności”).
280

A) Endodynamicy traktują prawo jak narzędzie, którego czują się dysponentami,
mogącymi dowolnie decydować, do kogo prawo ma być stosowane, a do kogo nie,
wyłączając przy tym stosowanie prawa do siebie samych („ponad prawem”).
Twierdzenie 15.12 (o wyobrażeniu świata). Im większy jest dynamizm, tym dalsze od
rzeczywistości jest wyobrażenie świata.
C) Egzodynamik tworzy sobie w wyobraźni własny wspaniały świat. Jest to
wprawdzie świat urojony, dla niego jest on jednak bardziej „rzeczywisty” od świata
rzeczywistego. Jak dla Balzaka, który odwiedziwszy chorą ciotkę w szpitalu, po wysłuchaniu
opowieści o jej dolegliwościach powiedział: „ale wróćmy do rzeczywistości” (tzn. do pisania
Komedii ludzkiej). Chociaż egzodynamicy to fantaści żyjący w urojonym świecie, to jednak
tylko oni potrafią stworzyć urojony świat, do którego potem świat rzeczywisty dziwnie jakoś
zaczyna być podobny. Oto w urojonych czasach, kiedy „coś się popsuło w państwie
duńskim”, także urojonym, zginął w tragicznym pojedynku urojony królewicz Hamlet.
Bardzo się tym przejął urojony Kowalski, naoczny świadek pojedynku. Ale rzeczywisty
Kowalski także się przejął tragedią Hamleta, gdy ją wczoraj oglądał w teatrze. Rzeczywisty
Kowalski zareagował tak samo jak Kowalski urojony, stał się do niego podobny.
BC) Egzostatyk wyobraża sobie świat rzeczywisty, ale upiększony. Co innego jednak
wyobrażać sobie świat upiększony, a co innego rzeczywiście go upiększać. W tym egzostatyk
nie wychodzi poza otoczkę własnej osoby — upiększa siebie, tj. swój wygląd, strój, sposób
bycia.
B) Statyk nie zamyśla zmieniać rzeczywistego świata, pragnie go tylko dokładnie
poznać, aby się upewnić, że funkcjonuje on w sposób prawidłowy, według nienaruszalnych
zasad. Cieszy się, że odkryto już tyle praw fizycznych, i z trudem rozstaje się z
przeświadczeniem o ich idealnej ścisłości. Statyk chce widzieć wszystko na własne oczy,
dotknąć, sprawdzić. Gdy rząd ogłasza, że w ciągu roku dochód narodowy wzrośnie o 5%,
statyk chce zobaczyć te 5% na swojej liście płacy. Aby sprawdzić pogłoskę o wzroście
produkcji mięsa, statyk zagląda nie do gazety, lecz do sklepu mięsnego. Obszar rozeznania
statyka ma granice tam, gdzie kończą się jego możliwości obserwacji i działania, czyli w
gruncie rzeczy obejmuje teren zamieszkania i zatrudnienia, za to jednak jest mu znany w
stopniu najbliższym rzeczywistości. Wszystko, co znajduje się poza tym obszarem, jest
statykowi nie znane. Aby temu zaradzić, statyk odwołuje się do swojej wiary w zasady, co się
przejawia w postaci stosowania szablonów. Na swoim terenie statyk nie utożsamia swojego
281

sąsiada, który jest listonoszem, ma pracowitą żonę, siedmioletniego synka i pięcioletnią
córeczkę, z innym swoim sąsiadem, który pracuje w elektrowni i jest bezdzietnym wdowcem.
Ilekroć jednak statykowi przypada wyjść poza swój teren, zaraz pojawia się szablon. Na
przykład skargę, jaką wniósł do sądu, będzie rozpatrywał Sędzia, który wyda sprawiedliwy
wyrok. Gdyby skarga została wniesiona do innego sądu, to i tam rozpatrzyłby ją Sędzia i
wydałby sprawiedliwy wyrok. Jeden i drugi to Sędzia-szablon, bo poza własnym obszarem
statyk nie potrafi sobie wyobrazić, że jego skargę rozpatruje sędzia-człowiek, który nie
wyspał się, gdyż do późnej nocy grał w karty, i jest w złym humorze, bo przy śniadaniu żona
robiła mu wymówki, toteż wydaje wyrok nie wnikając zbytnio w szczegóły, byle prędzej — i
inaczej niżby to zrobił inny sędzia-człowiek. Inny szablon to Nauczyciel, Dyrektor, Minister
itp.
AB) Endostatyk wyobraża sobie świat rzeczywisty, ale usprawniony. Co innego
jednak wyobrażać sobie świat usprawniony, a co innego rzeczywiście go usprawnić.
Ponieważ trudno objąć wyobraźnią bardzo wiele szczegółów, więc endostatyk nie wychodzi
poza taką cząstkę świata, jakiej usprawnienie mu powierzono. Jest to więcej niż obszar
statyka, ale też rozeznanie szczegółów jest mniej dokładne. Można to zilustrować przykładem
z wojskowości: porucznik melduje, że w patrolu poległ kapral Kowalski; major melduje o
stracie 2 oficerów i 37 szeregowych, bez nazwisk; u generała jest mowa o stracie 4000 ludzi,
bez nazwisk i stopni, w liczbach zaokrąglonych.
A) Endodynamik wyobraża sobie świat nie istniejący, ale który będzie istniał — świat
przezeń opanowany, do którego jednak świat rzeczywisty dziwnie jakoś nie chce być
podobny. Świat opanowany przez Napoleona miał być rządzony przez jego dynastię —
okazała się ona tylko jednoosobowa. Świat opanowany przez Hitlera miał istnieć 1000 lat —
zabrakło 988 lat.
Twierdzenie 15.13 (o odbieraniu informacji). Im mniejszy jest współczynnik
dynamizmu, tym większy jest krytycyzm wobec otrzymywanych informacji.
C) Egzodynamika cechuje łatwowierność, skłonność do ulegania przyjemnym
złudzeniom co do znaczenia otrzymywanych informacji.
BC) Egzostatyka cechuje pobieżność odbioru informacji, uwypuklają mu się
informacje odpowiadające jego upodobaniom.
B) Statyka cechuje ufność, skłonność do dosłownego rozumienia otrzymywanych
informacji.
282

AB)

Endostatyka

cechuje

podejrzliwość,

uwypuklają

mu

się

informacje

odpowiadające jego obawom.
A) Endodynamika cechuje nieufność do otrzymywanych informacji, wietrzenie we
wszystkim podstępu.
Twierdzenie 15.14 (o wspomnieniach). Im mniejszy jest współczynnik dynamizmu,
tym dawniejszy i bardziej awersyjny jest przedmiot wspomnień.
C) Egzodynamik nie wspomina przeszłości, lecz zwierza się bieżąco z natłoku
własnych myśli. Jeżeli ich ktoś nie zanotuje, to przepadną na zawsze, bo egzodynamik już ich
sobie nie zdoła przypomnieć. Znane są przykłady pisarzy i kompozytorów, którzy po
zaginięciu nie opublikowanego rękopisu nie potrafili go później odtworzyć, w wyniku ich
usiłowań powstał nowy utwór. Ponieważ myśli egzodynamika są wytworem wyobraźni
stanowiącej cały jego świat, więc też ma on skłonność do wypowiadania ich w imieniu całego

świata jako prawdy wszechludzkie. Zakochana dziewczyna nie mówi o szczegółach swoich
uczuć, lecz deklamuje o miłości w ogóle („miłość jest piękna”). Zawiedziona nie mówi, że do
wiatru wystawił ją Kowalski, lecz że „mężczyźni są podli”. „Kobieto, puchu marny” —
uogólnia poeta, chociaż jego rozgoryczenie miało jedną konkretną sprawczynię.
BC) Przedmiotem wspomnień egzostatyków są niedawne sukcesy, ściślej zaś mówiąc,
niedawno odświeżone wrażenia sukcesów. Tym się objaśnia, że we wspomnieniach nawet
wybitnych egzostatyków (wirtuozów, śpiewaków) tak często występuje dysproporcja między
błahością wspominanych zdarzeń a przypisywanym im znaczeniem. Można się tam
szczegółowo dowiedzieć o burzach oklasków, otrzymanych koszach kwiatów, recenzjach i
ustnych pochwałach, a nie znaleźć nawet wzmianki o tym, że jednocześnie toczyła się wojna

światowa. Z podobnym zjawiskiem można się spotkać w pamiętnikach pensjonarek, z takich
samych przyczyn charakterologicznych. Zgodnie też ze swoim charakterem egzostatycy
wspominają głównie swoje sukcesy, krótko zaś zbywają lub zgoła pomijają niepowodzenia.
B) Wspomnienia statyków są relacjami faktów z określonego czasu. Cechują się one
dbałością o dokładność i szczegółowość relacji. Jest w nich mowa zarówno o sukcesach, jak i
niepowodzeniach, bez wyolbrzymiania i pomniejszania. Statycy podkreślają przede
wszystkim długotrwałość swojej działalności, wyliczają ile lat i gdzie przepracowali, byli na
wojnie, przetrwali w małżeństwie, mieszkali itp. Trwanie jest dla nich wyrazem spełniania się
jakiejś zasady, która narzucała niezmienność i do której przez tak długi czas potrafili się
dostosować. Samą długotrwałość („wieloletni pracownik”, „trzydzieści lat służby”,
283

„dwudziestopięciolecie małżeństwa”, „zamieszkiwanie w stolicy od urodzenia”) traktują jako
coś chwalebnego, bez względu na to, czy była ona pasmem sukcesów, czy niepowodzeń.
Zgodnie też ze swoim przywiązaniem do zasad statycy w swoich wspomnieniach trzymają się

ściśle chronologii, jako że czas upływa „regularnie”. Przykładem mogą tu być pamiętniki
wojenne, w których autorzy opisują, co robili pierwszego dnia wojny, drugiego, trzeciego itd.,
przy czym nie omieszkają zanotować, że w jakimś kolejnym dniu „nic ważnego się nie
działo”, jak w raporcie z dyżuru. Statyk nie robi z siebie centralnej postaci wspomnień, pisze
o sobie tak, jak o innych ludziach, a jeżeli nawet o sobie pisze więcej, to po prostu dlatego, że
o sobie więcej wie. Trzeba wreszcie dodać, że statycy rzadko piszą wspomnienia, gdyż nie
lubią eksponować swojej osoby. Nagabywani, odpowiadają, że w ich życiu nie było nic
takiego, co mogłoby interesować innych. Niekiedy zachętę stanowią dla nich prasowe
konkursy na pamiętniki określonych grup społecznych (zawodowych, regionalnych itp.).
AB) Endostatycy wspominają głównie trudności rozmaitych akcji, jakie przyszło im
organizować. Opisują szczegółowo, jak się do tego zabierali, czego się nie udało im
przeprowadzić lub uniknąć, i dlaczego. Natomiast bez rozwodzenia się wspominają o
zadaniach, z którymi łatwo sobie poradzili. Opowiadają też, w jakich okolicznościach
otrzymali pierwsze zadanie i jak zdołali się z nim uporać, oraz o tym, jak powierzano im
zadania coraz trudniejsze. Można tu wymienić wspomnienia dowódców wojskowych,
ministrów, ambasadorów, menadżerów przemysłowych itp. Ponieważ do prowadzenia
jakiejkolwiek akcji potrzebny jest zespół pomocników, endostatycy ujmują swoje
wspomnienia tak, jak gdyby mieli się wypowiadać nie tylko w swoim imieniu, ale i swoich
współpracowników, toteż przeważnie używają formy „my” („opracowaliśmy plan działania”,
„przystąpiliśmy do realizacji”) oraz wyrażeń w rodzaju „nasz oddział”, „nasza instytucja” itp.
O swoich osobistych sprawach endostatyk wspomina niechętnie, ze skrępowaniem, krótko i
zwykle tylko wtedy, gdy uważa to za niezbędne w związku z opisywanymi akcjami (np. że z
powodu choroby był z nich wyłączony na pewien czas).
A) Silne skojarzenia awersyjnych decyzji sprawiają, że endodynamicy wspominają
niemal wyłącznie swoje niepowodzenia, znacznie lepiej pamiętają to, czego im brakowało,
niż to, co osiągnęli. Zwycięscy wodzowie piszą w swoich pamiętnikach przede wszystkim o
tym, jak bliscy byli klęski, wzbogaceni przedsiębiorcy o tym, jak bliscy byli bankructwa,
milionerzy przesadnie podkreślają, że zaczynali jako uliczni sprzedawcy gazet lub czyściciele
butów. Pamiętniki endodynamików to historia ich błędnych decyzji („największym moim
błędem było...”) i katastrof, które zagrażały budowie ich małego czy dużego imperium
284

politycznego, przemysłowego, bankowego itp., a z których znaleźli drogę ocalenia (albo nie i
dlaczego). Endodynamik pisze wspomnienia tak, jak gdyby jako autor był jedynie
obserwatorem kogoś innego, kim zrządzeniem losu okazał się on sam. U wielu z nich jest to
widoczne nawet w strukturze zdań. Juliusz Cezar w swoich Pamiętnikach o wojnie galickiej
nie pisze „przeprowadziłem się przez rzekę”, lecz „Cezar przeprowadził się przez rzekę”.
Podobnie pisał o sobie generał de Gaulle. Treścią wspomnień endodynamików są zdarzenia,
jakie odegrały rolę, gdy zdobywali majątek, dochodzili do władzy itp., nie ma tam natomiast
mowy o ich przeżyciach wewnętrznych, uczuciach. Pozostaje to w zgodzie z pisaniem
pamiętników z pozycji obserwatora, który może znać zdarzenia, ale nie uczucia.
Endodynamicy ociągają się z pisaniem wspomnień, a zwłaszcza z ich opublikowaniem, nieraz
zastrzegają w testamencie termin, po jakim mogą być opublikowane. Z reguły wspomnienia
endodynamików dotyczą spraw już nieaktualnych, definitywnie zamkniętych. Zabierając się
do ich pisania endodynamik podejmuje swoje ostatnie wielkie dzieło: wystawienie pomnika
budowanej potędze, w nadziei, że jeżeli nie przetrwa sama potęga, to przetrwa przynajmniej
jej pomnik. Zresztą nie bez racji, jak o tym świadczą piramidy egipskich faraonów (budowa
własnego grobowca to także rodzaj pamiętnika).
Twierdzenie 15.15 (o pamiętaniu uraz). Im mniejszy jest współczynnik dynamizmu,
tym dłużej pamiętane są urazy.
C) Ponieważ egzodynamik ma niemal wyłącznie skojarzenia atrakcyjne, więc
doznanie przykrości, nawet drobnej, jest dla niego szokiem, który jednak bardzo szybko
przemija, z braku oparcia w skojarzeniach awersyjnych. Dlatego też egzodynamik nie pamięta
uraz. Do kogoś, kto mu sprawił przykrość, może w chwilę później odnosić się tak, jak gdyby
nic nie zaszło. W tej łatwości wybaczania nie ma u egzodynamika nic wydelibrowanego, jego
zachowanie jest zupełnie naturalne. Rzecz jasna, egzodynamik nigdy nie występuje do sądu
ze skargami o obrazę. W czasach gdy modne były pojedynki, egzodynamicy nigdy się nie
pojedynkowali, i to bynajmniej nie z tchórzostwa, lecz ponieważ nie rozumieliby, dlaczego
mieliby to robić.
BC) Egzostatyk pamięta urazy krótko, ale w ciągu tego krótkiego czasu reaguje żywo,
traktując to jak występ mający zwrócić na niego uwagę otoczenia. Dlatego też zatarg
egzostatyków przybiera postać widowiska, w którym każda strona widzi okazję do popisu, i
wypowiada słowa, które nie tyle mają dokuczyć przeciwnikowi, ile wywołać uznanie u osób
postronnych („ale mu dociął”). W braku takich widzów egzostatycy są skłonni do
285

pochopnego wytaczania procesów sądowych, obiecując tam sobie teatr z liczniejszą
publicznością, ale zanim sprawa znajdzie się na wokandzie, emocje zdążą opaść, toteż
rozprawa przebiega nudno i szybko się kończy ku zadowoleniu stron. Natomiast świetnym
polem do popisów dla egzostatyków były pojedynki, jakie dziś można oglądać na filmach z
bohaterami „płaszcza i szpady”, w teatrze zaś na przedstawieniach sztuki Rostanda Cyrano de
Bergerac. Ponieważ chodziło tylko o popis, a do tego celu było obojętne, czy się jest
obrażającym, czy obrażonym, więc też egzostatycy pojedynkowali się z byle powodu, a nawet
prowokowali pojedynki pod jakimkolwiek pretekstem.
B) Statyk pamięta urazy aż do czasu uzyskania zadośćuczynienia, przy czym
dokładnie wyważa, jakie zadośćuczynienie uznałby za wystarczające. Dlatego też w
procesach sądowych o obrazę statyk będący stroną obrażoną przykłada wielką wagę do
stylizacji przeproszenia, jakie wyrokiem sądu obrażający ma ogłosić w prasie. Pojedynki były
dla statyków sprawą normy społecznej, której wyrazem był „kodeks honorowy” szczegółowo
określający rodzaje obrazy („I, II, III stopnia”) oraz zasady postępowania strony obrażonej,
strony obrażającej i sekundantów, wyboru broni, ustalania odległości itp. Przywiązanie
statyków do zasad nie pozwalało im dostrzec, jak niepoważna była powaga, z jaką te sprawy
traktowali. Zapewne traktowaliby je tak do dziś, gdyby pojedynków nie zlikwidowali
endodynamicy, od kardynała Richelieu poczynając. Do wyrównywania uraz pozostały
statykom sale sądowe, gdzie ich pryncypialność znalazła swoją patologię w pieniactwie
wprawdzie przewlekłym, ale od pojedynków bezpieczniejszym.
AB) Endostatyk reaguje na obrazę krótko, jednym zdaniem i głosem wyraźnie

ściszonym, z czego obrażający nie ma się co cieszyć, gdyż endostatycy pamiętają urazy przez
długi czas. Dadzą to obrażającemu kiedyś odczuć, ale w sposób pośredni, nie wskazujący, że
chodzi o rewanż, może on się tego tylko domyślać. Jednakże endostatycy nie są mściwi,
chodzi im jedynie o to, żeby nikt im nie psuł organizacyjnego traktowania spraw
wywoływaniem niepotrzebnych awersji, a tego, kto to zrobił, odsuwają od tych spraw.
Endostatyk nie wnosi do sądu skargi o obrazę, uważając, że bez względu na wynik nie ma on
tam nic do zyskania, a jedno na pewno do stracenia, mianowicie przy swojej skłonności do
organizowania działań innych ludzi znalazłby się w sali sądowej tylko jako jedna ze stron, a
więc w sytuacji nie zgodnej z jego charakterem. Podobny stosunek mieli endostatycy do
pojedynków — zamiast narażać się na ryzyko sytuacji, z której nic użytecznego wyniknąć nie
mogło, wpływowy endostatyk postarałby się raczej, żeby jego żądny pojedynku adwersarz
został szybko wyprawiony na wojnę albo w długą i daleką podróż.
286

A) Endodynamik reaguje na obrazę milczeniem („złowrogim”), a urazy nigdy nie
zapomina, bo przecież ma on skojarzenia niemal wyłącznie awersyjne. Nie zapomni się
również zemścić, gdy nadarzy się sposobność, choćby musiał na nią czekać, a że jest
cierpliwy, więc się zapewne doczeka. Oczywiści, endodynamicy nigdy się o takie rzeczy nie
procesują. Nigdy się też nie pojedynkowali — zarówno z lęku o swoje życie, jak i z braku
okazji, jako że przy pilnowaniu swoich interesów, a nie honorowych subtelności, nie zdarzyło
im się popadać w zwady mogące prowadzić do pojedynków. Jeżeli mieli do kogoś pretensję,
to nie o towarzyskie gafy, lecz o szkodzenie im w zdobywaniu władzy lub majątku, a gdy
przy tym zależało im na czyjejś śmierci, wynajmowali raczej skrytobójców i wreszcie, po cóż
mieliby się pojedynkować — ostatecznie można się bić o pieniądze, ale o honor? Pieniędzy
pojedynki nie dawały, a honor to dla endodynamików pojęcie beztreściwe.
Twierdzenie 15.16 (o obfitości informowania). Im mniejszy jest współczynnik
dynamizmu, tym mniej jest wydawanych informacji.
C) Egzodynamik jest wielomówny, mówi wszystko, co mu przychodzi na myśl i co
zdąży powiedzieć.
BC) Egzostatyk ozdabia wydawane informacje rozmaitymi dodatkami, jest rozmowny,
mówi więcej, niż wie.
B) Statyk informuje zwięźle, nic nie dodając ani nie ujmując, mówi tyle, ile wie.
AB) Endostatyk jest lakoniczny, udziela tylko niezbędnych informacji, mówi mniej,
niż wie.
A) Endodynamik ma skłonność do milczenia, stara się wydawać jak najmniej
informacji, wiele wie, a nie mówi prawie nic.
Twierdzenie 15.17 (o wierności informowania). Im większy jest dynamizm, tym mniej
wierne są wydawane informacje.
C) To, co egzodynamik mówi, pochodzi z jego wyobraźni, a nie z rzeczywistości.
Egzodynamik zmyśla, fantazjuje (dezinformowanie symulacyjne).
BC) Informacje o rzeczywistości egzostatyk uzupełnia informacjami z własnej
wyobraźni, odpowiadającymi jego upodobaniom („podmalowuje rzeczywistość”), koloryzuje,
uprawia

komedianctwo,

„zgrywa

się”

(transinformowanie

dezinformowanie symulacyjne).

287

wzbogacone

przez

B)

Statyk

jest

prawdomówny,

informuje

wiernie

o

rzeczywistości

(transinformowanie).
AB) Informacje o rzeczywistości endostatyk poddaje selekcji, niektóre z nich
przemilczając,

informuje

z

niedomówieniami

(transinformowanie

zubożone

przez

dezinformowanie dysymulacyjne.
A) Endodynamik nie ujawnia posiadanych informacji, zataja, ukrywa rzeczywisty stan
rzeczy (dezinformowanie dysymulacyjne).
Twierdzenie 15.18 (o objawianiu uczuć). Im mniejszy jest współczynnik dynamizmu,
tym mniej wyraźne jest objawianie uczuć.
Określenie „wyraźny” odnosi się do szybkości, obfitości, częstości i natężenia reakcji
(tablica 15.1). Przez „uczucia” rozumie się tutaj wszelkie procesy korelacyjne, przez ich
„objawianie” zaś wszelkie reakcje, np. w postaci mowy, mimiki, gestykulacji itp.
C) Egzodynamika cechuje euforia, objawia on swoje uczucia bardzo wyraźnie („całym
sobą”)
BC) Egzostatyka cechuje egzaltacja, objawy jego uczuć są uwydatnione. Egzostatyk
okazuje więcej, niż czuje.
B) Statyka cechuje szczerość, odpowiedniość objawów do uczuć. Statyk okazuje to, co
czuje.
AB) Endostatyka cechuje powściągliwość, objawy jego uczuć są ograniczone.
Endostatyk okazuje mniej, niż czuje.
A) Endodynamika cechuje opanowanie, objawy jego uczuć są niedostrzegalne.
Endodynamik nie okazuje tego, co czuje.
Twierdzenie 15.19 (o mimice). Im mniejszy jest współczynnik dynamizmu, tym mniej
wyrazista jest mimika.
Powyższe twierdzenie jest tylko szczególnym przypadkiem twierdzenia 15.18.
Mimika zasługuje na wyodrębnienie ze względu na to, że duża różnorodność wyrazu twarzy
umożliwia wydawanie wielu informacji.
C) Twarz egzodynamika jest przejmująca („uduchowiona”). Jest paradoksalne, że
chociaż uczucia egzodynamika objawiają się tak wyraźnie, zwłaszcza w jego twarzy, to
jednak sprawia on wrażenie zagadkowe. Wyjaśnienie tego zjawiska jest takie samo jak
podane przy omawianiu „głębi” egzodynamików (twierdzenie 15.8). Twarz egzodynamika
288

przykuwa uwagę i pobudza do kontemplacji, ponieważ nie sposób jej rozszyfrować. Jest jak
twarz Wenus z Milo, która uśmiecha się albo nie, zależnie od domniemań patrzącego. Takie
były twarze wielkich proroków, poetów, aktorek filmowych („wamp”) i kurtyzan („kobieta
fatalna”). „Co w tobie jest?” wykrzykiwali prostolinijni statycy szarpiąc w desperacji swoje
egzodynamiczne dziewczyny i wpatrując się w ich twarze, a w końcu dochodzili do poglądu,

że „kobiety są zagadkami”. Kawaler des Grieux miał podobne trudności w zrozumieniu
Manon Lescaut (Prêvost, Historia Manon Lescaut i kawalera des Grieux).
BC) Twarz egzostatyka jest wyrazista, o rysach pogłębiających się z czasem wskutek
wzmożonych reakcji.
B) Twarz statyka jest otwarta („bez tajemnic”).
AB) Twarz endostatyka jest skupiona, oszczędna w wyrazie.
A) Twarz endodynamika jest nieprzenikniona, nic w niej nie drgnie ani na wiadomość
o sukcesie, ani o niepowodzeniu.
Twierdzenie 15.20 (o decydowaniu). Im mniejszy jest współczynnik dynamizmu, tym
dokładniejsze jest decydowanie.
Przez dokładność decydowania rozumie się tutaj liczbę wariantów decyzji,
rozpatrywanych z uwzględnieniem skutków każdego wariantu.
C) Egzodynamika cechuje nieopatrzność. Nie rozpatruje on żadnych wariantów
decyzji ani nie przewiduje ich skutków. Objaśnia się to tym, że wskutek częstych i silnych
aprobat moc korelacyjna staje się od razu tak duża, że jej pierwszy przepływ wystarcza do
spowodowania decyzji i reakcji. Egzodynamik postępuje impulsywnie.
BC) Egzostatyka cechuje lekkomyślność. Decyzje powstają u niego w wyniku wyboru
spośród niewielu wariantów. Egzostatyk robi przewidywania tylko na najbliższą przyszłość, a
co do dalszej jest przeświadczony, że nastąpią skutki odpowiadające jego życzeniom (wishful
thinking). Gdy się to nie potwierdzi, egzostatyk jest bezradny („któż to mógł przewidzieć?”).
Postępowanie egzostatyka jest improwizacją.
B) Statyka cechuje prostolinijność. Podejmuje on decyzje na podstawie jakiejś zasady
(np. prawdomówność, obowiązek, solidarność itp.). Podobnie też przewiduje skutki na
podstawie jakiejś zasady, np. że dotychczasowy stan będzie trwać nadal (zasada ekstrapolacji)
albo też jeżeli zdarzenie nastąpi w pewnej sytuacji, to podobne zdarzenie nastąpi w podobnej
sytuacji (zasada analogii), itp. Jako podstawa postępowania statykowi najbardziej odpowiada
harmonogram określający, co i kiedy powinien zrobić.
289

AB) Endostatyka cechuje przezorność. Podejmuje on decyzje po rozważeniu wielu
wariantów, biorąc pod uwagę również skutki niepomyślne. Jako podstawę postępowania
endostatyk traktuje plan przedstawiający organizacyjne związki między działaniami.
A) Endodynamika cechuje przebiegłość, chytrość. Przy podejmowaniu decyzji stara
się on rozpatrzyć wszystkie warianty, a zwłaszcza wszystkie niepomyślne. Podstawą
postępowania endodynamika jest program, wymieniający cele do osiągnięcia. Wskutek
rzadkich i słabych aprobat endodynamicy mają skłonność do odpowiadania najpierw „nie”
lub do powstrzymywania się od decyzji wobec przedkładanych im sugestii, inicjatyw, próśb
lub propozycji, zanim upewnią się, że wyrażenie zgody przysporzy im korzyści, a co najmniej
nie przyczyni im żadnej straty.
Twierdzenie 15.21 (o poczuciu niebezpieczeństwa). Im mniejszy jest współczynnik
dynamizmu, tym większe jest poczucie niebezpieczeństwa.
C) Egzodynamika cechuje naiwność, brak poczucia niebezpieczeństwa. Egzodynamik
łatwo się naraża na niebezpieczeństwo, ponieważ nie zdaje sobie z niego sprawy. Wynika to u
egzodynamika z braku skojarzeń awersyjnych decyzji.
BC) Egzostatyk nie docenia niebezpieczeństwa, toteż zachowuje się wobec niego
ryzykancko, z brawurą, niebezpieczną sytuację uważa za pole do popisu.
B) Statyk przejawia odwagę, gdy narażenie się na niebezpieczeństwo wynika z
wyznawanej przezeń zasady, jak np. obowiązek, karność, patriotyzm itp. Ocena
niebezpieczeństwa nie odgrywa w tym roli — trzymając się zasady statyk ma poczucie, że
postępuje prawidłowo, robi, co do niego należy, i to wyczerpuje sprawę.
AB) Endostatyk przecenia niebezpieczeństwo, toteż zachowuje się wobec niego
ostrożnie. Na tym tle występuje „paradoks weteranów”. Gdy jakiś kraj przystępuje do wojny
w dwadzieścia lat po poprzedniej, to wydawałoby się, że bardzo się do tego przydadzą dawni
dwudziestoletni żołnierze, będący obecnie czterdziestoletnimi weteranami, mają bowiem
doświadczenie wojenne, a są jeszcze w wieku zdolności bojowej. Pogląd taki nigdy się w
praktyce nie potwierdził, co próbowano objaśnić tym, że u weteranów utrwaliło się uczucie
lęku nabyte w poprzedniej wojnie i uczyniło z nich żołnierzy niepełnowartościowych.
Tymczasem istota tego zjawiska tkwi w tym, że po upływie dwudziestu lat dawni brawurowi
egzostatycy i odważni statycy stali się ostrożnymi endostatykami, u których ostrożność jest
przejawem dynamizmu charakteru.

290

A) Endodynamik wyolbrzymia niebezpieczeństwo, toteż odczuwa przed nim paniczny
lęk i stara się mu za wszelką cenę zapobiec. Wynika to u niego z liczności skojarzeń
awersyjnych decyzji.
Twierdzenie 15.22 (o poczuciu czasu). Im mniejszy jest współczynnik dynamizmu,
tym krótszy wydaje się czas.
Wynika to stąd, że im mniejszy jest współczynnik dynamizmu, tym mniejsza jest
częstość procesów korelacyjnych (tablica 15.1) w porównaniu z częstością bodźców
pojawiających się z otoczenia, powstaje więc poczucie, że w otoczeniu tym więcej się dzieje,
czyli że czas tym szybciej płynie.
C) U egzodynamików częstość procesów korelacyjnych jest bardzo duża, wobec
czego częstość bodźców z otoczenia jest bardzo mała, toteż egzodynamicy mają poczucie
czasu jako płynącego o wiele za wolno. Cechuje ich niecierpliwość, nie znoszą czekania („nic
się nie dzieje”, „czas stoi w miejscu”). Dotyczy to wrażeń atrakcyjnych, ponieważ
egzodynamicy mają liczne ich skojarzenia. Egzodynamicy chcą rozpraszać natychmiast, a
gromadzić nie chcą nigdy. Praktycznie znaczy to, że egzodynamicy chcą mieć dużo
przyjemności, i to zaraz, natomiast nie chcą podejmować żadnych zadań. Pragną, ażeby ich

życzenia były natychmiast spełniane, a dane im obietnice natychmiast dotrzymywane.
BC) U egzodynamików częstość procesów korelacyjnych jest mniejsza niż u
egzodynamików, toteż nie uskarżają się, że „nic się nie dzieje” i że „czas stoi w miejscu”, lecz
tylko że „jest nudno” i że im się „czas dłuży”. Są mniej niecierpliwi od egzodynamików, wolą
raczej trochę poczekać niż dopuścić, żeby zbytni pośpiech miał im zepsuć spodziewaną
atrakcję. Poza tym przewaga skojarzeń między wrażeniami nad skojarzeniami między
decyzjami jest u nich także mniejsza, toteż nie uchylają się od decydowania, lecz dają
pierwszeństwo doznawaniu wrażeń. Egzostatycy chcą rozpraszać więcej i wcześniej, a
gromadzić mniej i później. Praktycznie znaczy to, że zadaniami wolą się zajmować dopiero
po rozrywkach („najpierw przyjemność, potem obowiązek”). Gdy zadanie polega na
przeprowadzeniu dłuższej akcji, egzostatyk interesuje się tylko jej początkiem. To, że zaczyna
się dziać coś nowego, jest dla niego urozmaiceniem, reszty nie jest ciekawy, raczej
zainteresuje się początkiem jakiejś następnej akcji.
B) Statycy mają normatywne poczucie czasu, oparte na zegarze i kalendarzu, chcą,

żeby zarówno rozrywki, jak i zadania trwały tyle czasu, ile zostało zapowiedziane, ustalone w
przepisach itp. Jednym ani drugim nie dają pierwszeństwa ani ich nie odkładają, wszystko ma
291

być w swoim czasie. Gdy chodzi o jakąś akcję, statyk nie interesuje się jej początkiem ani
końcem, lecz jej tokiem, oczekując, że będzie ona przebiegać zgodnie z ustaloną zasadą (np. z
harmonogramem). Typowym przykładem są biurokratyczni urzędnicy, których w stosowaniu
przepisów nie obchodzi ich uzasadnienie (początek) ani też skutki ich stosowania (koniec).
Statycy uwielbiają również punktualność jako coś wartościowego samo przez się (a nie jako
czynnik usprawniający organizację). I wreszcie wynalazkiem statyków są jubileusze — czas
nie ma prawa upływać w okresach dowolnych, muszą to być okresy odpowiadające zasadom
porządku liczbowego, wyrażające się liczbami okrągłymi, jak np. 10 lat, 20 lat, 50 lat, 100 lat
itp. Takie „normy” są dla statyków ważniejsze niż fakty, z których powodu należałoby kogoś
uhonorować. Co prawda, ma to swoje dobre strony, jako że chwalebne fakty zdarzają się nie
każdemu, a dziesięciolecia wszystkim.
AB) Wskutek przewagi skojarzeń decyzji nad skojarzeniami wrażeń endostatycy dają
pierwszeństwo decydowaniu przed doznawaniem wrażeń, a wskutek dość małej częstości
procesów korelacyjnych wydaje im się, że czas płynie dość szybko. Endostatycy chcą
rozpraszać mniej i później, a gromadzić więcej i wcześniej. Praktycznie znaczy to, że
zadaniami

wolą

się

zajmować

przed

rozrywkami

(„najpierw

obowiązek,

potem

przyjemność”). Są dość cierpliwi, wolą raczej dopuścić do zwłoki niż do wadliwego
wykonania zadania. Przy przeprowadzaniu jakiejś akcji interesują się jej końcem jako
sprawdzianem skuteczności zastosowanych metod.
A) Ponieważ u endodynamików częstość procesów korelacyjnych jest bardzo mała,
więc mają oni poczucie czasu jako płynącego zbyt szybko. Na czekanie nie narzekają, gdyż
wydaje im się krótkie („jak ten czas leci”). Endodynamików cechuje więc cierpliwość.
Dotyczy to głównie decyzji, gdyż endodynamicy mają liczne ich skojarzenia. Endodynamicy
nie chcą nic rozpraszać, chcą wszystko gromadzić, ale bez pośpiechu. Potrafią opracowywać
programy nawet na całe pokolenia — dla endodynamików są to krótkie okresy czasu.
Zapatrzeni wyłącznie w cel, nie stawiają sobie ścisłych terminów — istotne jest dla nich, żeby
go w ogóle osiągnąć. Endodynamiczni władcy, zamierzające zagarnąć cudze terytorium,
potrafią latami czekać, aż się nadarzy sprzyjająca sytuacja. Endodynamicy nie interesują się
początkiem, tokiem ani końcem jakiejkolwiek akcji, lecz tylko jej konsekwencjami.
Twierdzenie 15.23 (o poczuciu terenu). Im mniejszy jest współczynnik dynamizmu,
tym mniejszy wydaje się teren.

292

Wynika stąd, że im mniejszy jest współczynnik dynamizmu, tym większe jest
gromadzenie mocy socjologicznej, a więc tym większy teren jest potrzebny jako jej źródło.
C) Egzodynamik nie gromadzi mocy socjologicznej, żaden więc teren nie jest mu
potrzebny. Ponieważ całym jego światem jest jego własna wyobraźnia, więc gdziekolwiek
egzodynamik się znajdzie, pozostanie w swoim świecie. Tym się objaśnia, że tak wielu
twórców tworzyło w różnych krajach, nie osiedlając się w żadnym na stałe. Z podobną
łatwością tramp wędruje, „gdzie oczy poniosą”. Jako niezależny od terenu, egzodynamik nie
ma domu nigdzie.
BC) U egzostatyka gromadzenie mocy socjologicznej odgrywa rolę mniejszą niż
wydawanie informacji. Do zdobywania mocy socjologicznej służy egzostatykowi
wywoływanie podziwu dla jego wyróżniających się cech indywidualnych. Oprócz wyobraźni
jest mu więc potrzebna indywidualna otoczka: wygląd, sposób bycia. Praktycznie znaczy to,

że oprócz własnego ciała potrzebuje on pewnych akcesoriów, jak kosmetyki, stroje, własne
narzędzia do popisów (jak np. skrzypce dla skrzypka, choć np. pianista z konieczności musi
posługiwać się fortepianem, jaki zastanie w miejscu występów). Akcesoria są łatwo
przenośne, toteż egzostatykowi jest również łatwo przenosić się z miejsca na miejsce, a przy
tym pozostawać w swoim świecie, jakim jest jego osoba wraz z otoczką. Terenem
potrzebnym egzostatykowi do życia w tym jego świecie jest miejsce, w którym staje on przed
publicznością. Może on korzystać z tego terenu, dopóki jest kimś wyróżniającym się, ale
gdyby chciał z niego korzystać zbyt długo, przestałby się wyróżniać — zacząłby się przecież
powtarzać. Musi wówczas opuścić ten teren i znaleźć sobie jakiś inny, także na pewien tylko
czas. Ilustracją tego jest łatwość, z jaką artyści (aktorzy, śpiewacy, wirtuozi) przenoszą się z
teatru do teatru, z estrady na estradę, z miasta do miasta, z kraju do kraju, prowadząc
hotelowy tryb życia. W odróżnieniu od egzodynamików całkowicie niezależnych od terenu,
egzostatycy są wprawdzie niezależni od konkretnego terenu, ale są zależni od rodzaju
terenów. Kompozytor mógłby skomponować koncert fortepianowy nawet na Antarktydzie,
ale pianista może ten koncert odegrać tylko tam, gdzie jest filharmonia i słuchacze.
Egzostatyk nie ma domu prawie nigdzie.
B) Przywiązanie statyka do zasad sprawia, że może on żyć i zdobywać moc
socjologiczną tylko tam, gdzie wyznawane przez niego zasady są przestrzegane i gdzie ma on
możność wymagać, żeby były przestrzegane. Jest to możliwe tylko w stałym, statykowi
dobrze znanym terenie i wśród dobrze znanych mu ludzi. Dlatego też światem statyka jest
mieszkanie, ale nie mieszkanie jakiekolwiek, lecz Dom, w którym panuje porządek według
293

wymagań statyka, te same meble stoją zawsze na swoich miejscach, a ci sami domownicy o
ustalonej porze budzą się, zbierają się do posiłku i układają się do snu. Przedłużeniem tego

świata jest miejsce pracy, w którym także obowiązują zasady, miejsce, do którego statyk
wychodzi z Domu i z którego wraca do Domu. Zmiana miejsca pracy, przeprowadzka do
innego mieszkania, do innego miasta, do innego kraju to dla statyka trzęsienie ziemi — w
nowym miejscu trzeba będzie poznawać tamtejsze zasady i na nowo wprowadzać swoje,
trzeba będzie się zadomowić, a zanim to nastąpi, upłynie sporo czasu. Statyk jest przywiązany
do swojego terenu. Statyk to domator. Ma swój dom tam, gdzie jest jego Dom.
AB) Dom, jak go pojmuje statyk, to dla endostatyka za mało. W domu, jak to lubi
statyk, można utrzymywać porządek, ale nie ma tam żadnych akcji do organizowania, co tak
odpowiada endostatykowi. Poza tym endostatyk chce zdobywać większą moc socjologiczną,
a do tego nie wystarcza wykonywanie nakazanych czynności według określonych zasad.
Dlatego światem endostatyka jest instytucja, w której organizuje się przedsięwzięcia i
dysponuje się mocą socjologiczną umożliwiającą decydowanie o działaniach ludzi
współdziałających w tych przedsięwzięciach, czyli kierowanie nimi. Dom jest dla endostatyka
terenem zbyt małym, tym mniejszym, im większy jest teren instytucji. Gdy instytucja jest
rozległa, jeden dom może endostatykowi nie wystarczać. Wtedy stworzy on sobie jeszcze
drugi dom albo trzeci, i w każdym z nich będzie się czuł „u siebie”, na swoim terenie.
Endostatyk ma wiele domów.
A) Za swój uważa endodynamik taki teren, jaki zdołał opanować i jaki chciałby
jeszcze opanować, a ponieważ jego dążenie do gromadzenia mocy socjologicznej jest
bezgraniczne, więc i swój teren widzi on bez granic. Światem endodynamika jest cały świat.
Statyczni obywatele jakiegoś kraju, o którym wypowiada się endodynamiczny szef innego
kraju udzielając nagan lub stawiając żądania, oburzają się na to, jako na złamanie zasady,
ingerencję w sprawy obcego państwa. Endodynamik tego nie rozumie — przecież to obce
państwo znajduje się na świecie, a cały świat jest jego, endodynamika, terenem. Natomiast
gdyby ktoś chciał udzielać nagan i stawiać żądania jemu samemu, to wtedy co innego, to już
byłaby „ingerencja w sprawy obcego państwa”. Ponieważ endodynamików nie brakuje w

żadnym kraju, a każdy z nich zdobył już jakąś moc socjologiczną i chce zdobyć jeszcze
większą, przy czym każdy uważa cały świat za swój teren, więc też cały świat jest terenem
nieustannej walki endodynamików o moc socjologiczną. Nie należy tego utożsamiać z walką
szefów państw. Jeżeli na czele jakiegoś państwa stoi statyk, to nie uczestniczy on w walce.
Natomiast uczestniczy w niej endodynamik, który jest np. właścicielem fabryki zegarków,
294

eksportującej swoje wyroby do różnych krajów, mających tam swoje filie, agencje itp. Jest też
zrozumiałe, że statyczne pojęcie domu dla endodynamika nie istnieje. W każdym miejscu na

świecie endodynamik czuje się na „swoim” terenie, jeśli tylko znajduje się tam dzięki
posiadanej mocy socjologicznej. Endodynamik ma dom wszędzie. Niechętnie jednak
wszędzie przebywa, ponieważ jego przesadne poczucie niebezpieczeństwa (twierdzenie
15.21) skłania go do otaczania się murami i strażnikami — do stałego przebywania
endodynamik ma nie „dom”, lecz „zamek”. Na przykład taki, jaki można zobaczyć w filmie
Obywatel Kane.
Twierdzenie 15.24 (o stosunku do panowania). Im mniejszy jest współczynnik
dynamizmu, tym silniejsze jest dążenie do panowania.
C) Egzodynamik nie chce nad nikim panować ani też nie chce, żeby nad nim ktoś
panował, chce być swobodny, nienawidzi przemocy.
BC) Egzostatyk przeciwstawia się tylko rygorom panowania uniemożliwiającym mu
przejawianie osobistych upodobań, demonstruje przeciw takim rygorom, samowolnie się od
nich uchyla („krnąbrność”), przeszkadza przemocy.
B) Statyk uznaje panowanie jako czynnik utrzymywania ładu, jest zdyscyplinowany.
Statyk pochwala przemoc zmierzającą do wymuszenia spełniania obowiązków, potępia zaś
przemoc zmierzającą do naruszania uprawnień.
AB) Endostatyk sprzyja panowaniu umożliwiającemu organizowanie ludzkich działań,
pomaga stosowaniu przemocy.
A) Endodynamik pragnie panować (autokratyzm), uzależniać innych od siebie i
obezwładniać ich przez stosowanie przemocy (ucisk).
Twierdzenie 15.25 (o stosunku do organizacji). Im mniejszy jest współczynnik
dynamizmu, tym większy zakres obejmuje dążenie do organizacji.
C) Egzodynamik jest nieorganizacyjny, nie znosi organizowania czegokolwiek, nawet
własnych spraw, ani też poddawanie jego samego rygorom organizacyjnym. Z zapałem zrobi
wszystko z własnej ochoty, nic z przymusu.
BC) Egzostatyk odczuwa potrzebę organizacji własnych spraw, byleby nie krępowała
jego upodobań, chciałby jednak, żeby organizowania podejmował się ktoś inny. Jest przy tym
wrażliwy na mankamenty organizacji, łatwo je wykrywa i chętnie krytykuje, celnie
formułując ironiczne uwagi i zarzuty. Zdarzające się pomysły krytykowanych, żeby wobec
295

tego powierzyć organizację jemu samemu, są tylko polemicznym chwytem, „odmachnięciem
się” wobec krytyka, egzostatyk bowiem gwałtownie się od zadań organizacyjnych odżegnuje,
co im zresztą wychodzi na dobre, gdyż egzostatyk do takich zadań się nie nadaje i rozłożyłby
wadliwą organizację do reszty. W najlepszym razie usunąłby to, co jest mankamentem dla
niego, wprowadzając w zamian wiele rzeczy, które byłyby mankamentami dla innych.
Ilustracją tego są próby organizowania imprez przez samych aktorów — zamiast wspólnie
troszczyć się o powodzenie imprezy, każdy z nich troszczy się o powodzenie własne i
oczywiście nic z tego nie wychodzi.
B) Statyk ceni organizację jako ostoję ładu. Zarówno w obowiązkach, jak i
rozrywkach statyk chce widzieć, kiedy i gdzie ma przebywać i co robić. W organizacji
przedsięwzięć najlepiej odpowiada mu rola wykonawcy. Statyk, któremu z uwagi na jego
obowiązkowość i staranność powierzono kierowanie pracą grupy ludzi do przeprowadzania
jakichś

akcji,

zawodzi,

gdyż

nieregularność

poszczególnych

akcji,

konieczność

podejmowania decyzji o ich rozpoczęciu i zakończeniu itp., narusza jego przywiązanie do
zasad i wywołuje bezradność. Statyk jest natomiast niezastąpiony jako kierownik w
wypadkach, gdy zadania jego podwładnych i jego samego są ściśle określone, powtarzają się i
wymagają zgodności z niezmiennymi zasadami, jak to jest np. w księgowości.
AB) Endostatyk lubi organizowanie dla samego organizowania, jest typowym
organizatorem. Sam nie postawi celu przedsięwzięcia, ale potrafi je zorganizować, jeżeli ktoś
mu to powierzy do określonego celu i udzieli potrzebnych do tego uprawnień. Dla ilustracji
można wskazać postać angielskiego oficera z filmu Most na rzece Kwai (według powieści
Pierre Boulle'a, Le pont sur la rivière Kwai), który będąc jeńcem japońskim znakomicie
organizuje

budowę

drewnianego

mostu

kolejowego,

nieudolnie

rozpoczętą

przez

Japończyków, a po dokonaniu tego dzieła popada we wściekłość na widok komandosów
przybyłych, aby ten most zniszczyć, i w jego obronie ginie w walce z nimi (w powieści most
ocalał, w filmie zostaje wysadzony w powietrze wraz z przejeżdżającym po nim wojskowym
pociągiem japońskim). Bronił mostu jako efektu swojej sprawności organizacyjnej, chociaż
była to zarazem obrona celu, jaki chciał osiągnąć nieprzyjaciel.
A) Endodynamik wprawdzie nie organizuje, ale stawia cel organizacji, co zwiększa jej
zakres, w porównaniu z zakresem, jaki zostałby ustalony przez endostatyka. Endostatyk
bowiem dobiera taki zakres organizacji, jaki może objąć jego sprawność organizacyjna,
podczas gdy endodynamik z tym się nie liczy. Istotny jest dla niego cel do osiągnięcia, a
jeżeli jest to cel rozległy, to organizacja musi być do niego dostosowana, nie na odwrót.
296

Twierdzenie 15.26 (o stosunku do przyrody). Im mniejszy jest współczynnik
dynamizmu, tym większa jest skłonność do opanowywania przyrody.
C) Swoje umiłowanie życia egzodynamicy rozciągają na całą przyrodę. Mierzi ich
okrucieństwo wobec wszystkiego, co żyje.
BC) Dla egzostatyków przyroda jest źródłem piękna i czynnikiem uprzyjemniającym

życie (np. kwiaty), dostarczającym niezwykłych widoków (np. góry, morze), przygód (np.
dżungla) i rozrywek (np. polowanie).
B) Statyków interesują zasady funkcjonowania przyrody, prawa przyrody (a nawet
starają się ją „poprawiać”, gdy wydaje im się nie dość regularna, np. strzygąc krzewy na
kształt kul lub stożków, nadając geometryczne desenie kwietnikom itp.).
AB) Endostatyków interesuje przyroda z punktu widzenia użyteczności jako teren
eksploatacji, ale bez niszczenia przyrody.
A) Endodynamikom chodzi o ujarzmienie przyrody, bezwzględnie i bezgranicznie,
jeżeli przynosi to zysk (np. wyrąb drewna aż do zamienienia lasów w pustynię, zdobywanie
tranu aż do wytępienia wielorybów itp.).
Twierdzenie 15.27 (o stosunku do posiadania). Im mniejszy jest współczynnik
dynamizmu, tym silniejsze jest dążenie do zwiększenia stanu posiadania.
C) Egzodynamika cechuje rozrzutność. Egzodynamik lubi wydawać pieniądze, a nie
lubi ich zdobywać. Gdyby wygrał pieniądze na loterii, to by mu „przeleciały między
palcami”.
BC) Egzostatyka cechuje szczodrość („gest”). Egzostatyk bardziej lubi wydawać
pieniądze niż zdobywać. Zarabia pieniądze z konieczności — chce mieć, aby wydawać.
Gdyby wygrał pieniądze na loterii, to wydałby je na upiększenie siebie.
B) Statyka cechuje oszczędność, dążenie do utrzymywania stanu posiadania. Statyk
dba o równowagę między wydawaniem a zarabianiem pieniędzy, chce wydawać tyle, ile
zarabia. Gdyby wygrał pieniądze na loterii, to starałby się je przechować w bezpiecznym
miejscu.
AB) Endostatyka cechuje skąpstwo („wąż w kieszeni”). Endostatyk bardziej lubi
zdobywać pieniądze niż wydawać. Wydaje pieniądze z konieczności — chce zarabiać, aby
mieć. Gdyby wygrał pieniądze na loterii, to postarałby się o korzystną ich lokatę.

297

A) Endodynamika cechuje zachłanność. Endodynamik lubi zdobywać pieniądze, a nie
lubi ich wydawać. Gdyby wygrał pieniądze na loterii, starałby się z nich stworzyć nowe

źródło pieniędzy.
W historii fortun rodzinnych zdarzały się takie sekwencje pokoleń:
A) endodynamik zdobył,
AB) endostatyk rozwijał,
B) statyk utrzymywał,
BC) egzostatyk zaniedbywał,
C) egzodynamik roztrwonił,
Twierdzenie 15.28 (o środkach oddziaływania). Im mniejszy jest współczynnik
dynamizmu, tym mniejszy udział w oddziaływaniu mają środki informacyjne, a tym większy
energetyczne.
C) Oddziaływania egzodynamików są wyłącznie informacyjne i polegają na
objawianiu uczuć, nawet bez użycia słów (śmiech, krzyk, płacz). Oddziaływań
energetycznych nie ma u egzodynamików, nie walczą oni nawet we własnej obronie, a
wskutek bezbronności stają się ofiarami przemocy, męczennikami. Typowe, często
pokazywane w melodramatycznych filmach, są sytuacje, gdy anielska kobieta, typu
„uciśniona niewinność”, wobec zbliżającego się brutala trwa w bezruchu, nie próbuje się
bronić ani uciekać, a jeżeli pojawi się dzielny obrońca i wda się w wyczerpującą walkę, nie
próbuje mu pomóc przez łupnięcie napastnika z tyłu jakimkolwiek twardym przedmiotem,
tylko patrzy w osłupieniu na przebieg walki, ze wzrastającym przerażeniem, gdy obrońca
zdaje się ulegać przewadze przeciwnika.
BC) Oddziaływania egzostatyków są głównie informacyjne i polegają na
protestowaniu. Oddziaływania energetyczne są uzupełnieniem oddziaływań informacyjnych i
polegają na demonstrowaniu (psucie, niszczenie) w celu zwrócenia uwagi na protesty. Jako
przykład można wskazać sytuacje, gdy zirytowana żona tłucze talerze o podłogę dla
podkreślenia swego niezadowolenia z postępowania męża.
B) Oddziaływania statyków są zarówno informacyjne, jak i energetyczne.
Oddziaływania informacyjne polegają na przekonywaniu za pomocą argumentów uważanych
przez statyków za słuszne. Oddziaływania energetyczne polegają na stosowaniu represji za
pomocą kar uważanych przez statyków za słuszne. Typowym przykładem oddziaływań
statyków jest procedura sądowa.
298

AB) Oddziaływania endostatyków są głównie energetyczne i polegają na wywieraniu
presji. Oddziaływania informacyjne są uzupełnieniem oddziaływań energetycznych i polegają
na zastraszaniu. Jako przykład można wymienić branie zakładników na okupowanym terenie i
ogłaszanie, że zostaną rozstrzelani w razie powtórzenia się aktów sabotażu.
A) Oddziaływania endodynamików są energetyczne i polegają na stosowaniu
przemocy (zadawanie cierpień, uśmiercanie). Oddziaływań informacyjnych nie ma u
endodynamików, nie uzasadniają oni swoich aktów gwałtu („z tyranami nie ma dyskusji”), a
nawet starają się ich dokonywać po kryjomu. Nie wykorzystują do tego własnej mocy
fizjologicznej („siły fizycznej”), przeważnie małej (m. in. wskutek tego, że endodynamizm
pojawia się w późniejszym wieku), lecz moc socjologiczną, zwykle dużą, umożliwiającą im
wydawanie rozkazów siepaczom, których moc fizjologiczna posłuży do wykonania „czarnej
roboty”. Przykładem może tu być Hitler, który spowodował śmierć milionów ludzi, chociaż
osobiście nikogo nie zamordował.
Twierdzenie 15.29 (o nawiązywaniu kontaktów). Im mniejszy jest współczynnik
dynamizmu, tym mniejsza jest zdolność nawiązywania kontaktu z innymi ludźmi.
C) Ponieważ egzodynamik odznacza się bezpośredniością w objawianiu uczuć, więc
nawiązywanie kontaktu z innymi ludźmi przychodzi mu bez trudności („jak gdyby znali się
od urodzenia”). W związku z tym również w sprawach erotycznych egzodynamik zachowuje
się z wielką naturalnością. Nie lubi erotografii7 i to z trzech powodów. Po pierwsze, jest ona
zbyt uboga w porównaniu z wielką różnorodnością wyobrażeń egzodynamika. Po drugie, jego
pragnieniem jest informować innych o swoich wyobrażeniach, a nie być przez nich
informowanym. Po trzecie, erotografia nie wywiera na niego działania podniecającego, tj.
przełamującego opory wewnętrzne, gdyż egzodynamik nie ma żadnych oporów, lecz
przeciwnie, swoją bezpośredniością zachowania przełamuje opory innych. Egzodynamik nie
ma uczucia wstydu seksualnego (choć może mieć silne uczucie wstrętu do partnera, ale to
zupełnie co innego). Egzodynamicy seksualnie niewydolni uciekają w mistycyzm, „świat
duchowy” itp.
BC) Egzostatyk jest śmiały, zaczepny, toteż nawiązywanie kontaktu z ludźmi
przychodzi mu łatwo („towarzyskość”). Jest to jednak kontakt z ludźmi należącymi do

7

Wyrazem "erotografia" określam tu wszelkie dzieła o treści erotycznej, bez rozróżnienia, które z nich są

działami sztuki, a które pornografią, gdyż rozróżnienie takie dotyczy poziomu, a nie dynamizmu charakteru.

299

ograniczonego grona, grupy, elity itp. W sprawach erotycznych cechy egzostatyka
przejawiają się jako kokieteria, frywolność. Do erotografii egzostatyk odnosi się lekceważąco
jako do sztucznego pokazywania frywolności, którą on sam ma w rzeczywistości.
Egzostatycy seksualnie niewydolni uciekają w „sublimację”, „czystą sztukę” itp.
B) Kontakty statyka z ludźmi opierają się na wzajemności („partnerstwo”). Są to
ludzie z najbliższego kręgu, wyznający takie same zasady i znajdujący się w podobnej
sytuacji życiowej. Kontakty statyka bywają więc rodzinne, przyjacielskie, koleżeńskie,
sąsiedzkie itp. Do zwierzeń jest skłonny tylko w pewnych granicach uważając, że są sprawy
osobiste, o których mówić nie należy, nie lubi też, gdy ktoś zwierzający się jemu granice te
przekracza. Podobnie cechuje statyka przyzwoitość seksualna, stosowanie się do norm
obyczajowych, traktowanie seksu jako zadania do spełnienia („obowiązki małżeńskie”).
Statykowi brakuje inwencji erotycznej, toteż uważa on, że seksu trzeba się „nauczyć”, i w tym
celu wertuje podręczniki lekarskie. Statycy seksualnie niewydolni uciekają we wzmożoną
pracę zawodową, wychowawczą itp.
AB) Endostatyka cechuje nieśmiałość wobec innych ludzi, gdy chodzi o objawianie
uczuć, toteż jego kontakty z ludźmi są utrudnione. Nieraz lata znajomości z kimś upływają,
zanim endostatyk okaże się zdolny do zwierzeń, i to w ograniczonym zakresie. Przejawia się
to u niego również w sprawach erotycznych. Wynikającemu z jego charakteru nastawieniu na
sprawne działanie towarzyszy, pod wpływem skojarzeń awersyjnych decyzji, obawa przed
krytyką, ironią, rodząca nieśmiałość erotyczną, wobec której stara się on eksponować
operatywność w organizowaniu kontaktów, ale reszta zależy już od inwencji partnera.
Endostatyk interesuje się erotografią, pomaga mu to bowiem zmniejszyć nieśmiałość.
Endostatycy seksualnie niewydolni stają się rzecznikami surowości obyczajów, stwarzając
sobie tym pozory usprawiedliwienia (że to niby surowość obyczajów im także ogranicza
aktywność seksualną).
A) Endodynamika cechuje skrępowanie, brak zdolności nawiązywania kontaktów.
Endodynamik czuje się jak opancerzony, nie potrafi sobie wyobrazić, że mógłby komuś
powiedzieć o sobie coś prywatnego, „obnażyć swoje wnętrze”. Jego liczne skojarzenia
awersyjnych decyzji są źródłem nieustannego lęku, że cokolwiek powie, okaże się decyzją
błędną, szkodliwą. Dlatego też niemożność porozumienia się w sprawach erotycznych
endodynamik stara się skompensować swoją dużą mocą socjologiczną, spodziewając się, że
dzięki niej uda mu się skłonić upatrzonego partnera seksualnego do inicjatywy w
nawiązywaniu porozumienia (obdarowywanie drogą biżuterią, zapewnianie luksusowych
300

warunków życia) lub wprost zmusić do uległości bez żadnych ceregieli (historia obfituje w
fakty i legendy o tyranach żądających usług seksualnych od urodziwych kobiet w zamian za
darowanie życia i uwolnienie ukochanego narzeczonego lub męża). Endodynamik bardzo lubi
wyuzdane sceny erotograficzne, ponieważ pomagają mu w zwalczaniu własnego
skrępowania. Endodynamicy seksualnie niewydolni stają się heroldami „tępienia rozpusty”
drakońskimi środkami, stwarzając sobie tym pozory usprawiedliwienia (że to niby zakaz
rozpusty im także uniemożliwia aktywność seksualną).
Twierdzenie 15.30 (o reakcji na krytykę). Im mniejszy jest współczynnik dynamizmu,
tym silniejsza jest reakcja na krytykę.
Przez krytykę rozumie się postawienie słusznego zarzutu błędności informacji lub
decyzji (jak np. fałszywe oświadczenie, niedotrzymanie obietnicy itp.).
C) Egzodynamik reaguje na krytykę zdziwieniem („ja tak powiedziałem?”),
zachowuje się rozbrajająco, zapewnia, że miał najlepsze chęci, zresztą może było tak, a może
inaczej. Gdy się go przypiera do muru („no więc: było tak, czy nie było?”), czuje się
nieszczęśliwy, bo naprawdę nie pamięta, wyobrażenia za często mu się zmieniają.
BC) Ponieważ egzostatyk ma skłonność do krytykowania innych w sposób mający
wywołać uznanie i podziw otoczenia, więc gdy sam zostanie skrytykowany, jest zakłopotany
(„zbity z tropu”) możliwością utraty uznania, o które zabiegał. Dlatego też, aby ratować
sytuację, nie odpowiada na krytykę, lecz gorączkowo poszukuje zarzutów, jakie można by
postawić krytykującemu. W ten sposób sprawa staje się wzajemnym krytykowaniem,
pojedynkiem słownym. Łatwo to zaobserwować np. w polemikach felietonistów.
B) Statyk reaguje na krytykę zawstydzeniem, że złamał zasadę. „Danie słowa” to dla
statyka kanon, a „złamanie słowa” to niegodziwość. Gdy statyk „uczynił ślub”, np. wstąpienia
do klasztoru, jeżeli bliska mu osoba wyzdrowieje, to „ślub” ów musiał być spełniony, choćby
to było niepotrzebnym nikomu absurdem. Statyk, który wybrawszy się do znajomego usłyszał
od jego domowników, że go „nie ma w domu”, a później skądinąd dowiedział się, że jednak
„był w domu”, uważa to za wystarczający powód do zerwania znajomości. Stwierdzenie
złamania zasady jest dla statyka równoznaczne z utratą dobrej opinii i narzuca konieczność
ekspiacji. Zdarzają się przypadki, w których statyk nie widzi żadnej możliwości ekspiacji, i
wobec tego uważa, że jedyne, co mu pozostaje, to popełnić samobójstwo. Tak postąpił
pewien ambasador, który w imieniu swojego rządu przyrzekł pomoc wojskową krajowi
akredytacji, ale potem okazało się, że rząd nie dotrzymał tego przyrzeczenia.
301

Charakterologicznie sprawa przedstawia się tak, że ów ambasador był statykiem, a
tymczasem stanowisko ambasadora może zajmować tylko endostatyk (nie statyk, bo
zadaniem ambasadora jest postępować zgodnie z dyrektywami, a nie z zasadami, ani też
endodynamik, bo ten zacząłby prowadzić własną politykę zamiast polityki swojego rządu).
AB) Endostatyk reaguje na krytykę żachnięciem. Jako człowiekowi nawykłemu do
stawiania żądań ludziom, których działania organizuje, trudno mu strawić, że to jego samego
poddaje się krytyce i żąda wyjaśnień. Dlatego też zamiast uznać słuszność krytyki stara się
traktować krytykującego jak podwładnego, „z góry”.
A) Endodynamik reaguje na krytykę wściekłością („obraza majestatu”). Jej przyczyną
jest to, że skojarzenia awersyjne silnie ograniczają endodynamikowi wybór decyzji (bo
prawie każda wywołuje u niego awersję i wskutek tego zostaje powstrzymana), a gdy
wreszcie podjął decyzję, ukazano mu jej błędność, tzn. że i ona jest awersyjna, czego sam
endodynamik przedtem nie spostrzegł. Wobec zarzutu kłamstwa lub niedotrzymywania
obietnicy endodynamik zachowuje „miedziane czoło” i tylko dyszy żądzą pozbycia się
krytyka („uciszenie”).
Twierdzenie 15.31 (o zjednywaniu ludzi). Im większy jest dynamizm, tym mniejsza
jest rola słuszności w zjednywaniu ludzi.
C) Egzodynamik zjednuje sobie innych przez wprawianie ich w zachwyt, wywołanie
uwielbienia swoim urokiem, tym że jest właśnie taki, jaki jest. Nie musi więc nic robić,
przekonywać, odwoływać się do dobrego serca, wystarcza, że pojawi się w polu widzenia
kontrahenta. Tym właśnie mistycy przyciągali zwolenników, a „kobiety fatalne” wielbicieli.
BC) Egzostatyk zjednuje sobie ludzi swoim wdziękiem, dzięki któremu może się im
podobać. Wdzięk to już więcej niż samo istnienie, jak u egzodynamików, to efektowny
sposób bycia, błyskotliwy sposób mówienia, dowcip, elegancja ubioru, zachowanie w sposób
zbliżony do występu. Na tym polega oddziaływanie demagogów i kokietek.
B) Statyk zjednuje sobie ludzi prawością, przez udowadnianie, że jego sprawa jest
słuszna. Statyczny interesant, mający do załatwienia sprawę w urzędzie, odwołuje się do
poczucia sprawiedliwości urzędnika, powołuje się na przepisy prawne i zasady, z których ma
wynikać, co mu się od urzędu należy. Statyk argumentuje, przy czym za argument uważa
powołanie się na uznawane przezeń zasady.
AB) Endostatyk zjednuje sobie ludzi operatywnością, przez namawianie ich do
przyjęcia jego punktu widzenia jako użytecznego. Argumentacja endostatyka ma postać
302

objaśniania kontrahentowi, na czym ta użyteczność polega. Tak postępują agitatorzy,
reklamiści i komiwojażerowie.
A) Endodynamik zjednuje sobie ludzi swoją mocą socjologiczną, potęgą, dzięki której
może im udzielić korzyści. Endodynamik nie przekonuje, lecz tylko czyni aluzję, że
spełnienie jego życzeń kontrahentowi się opłaci, a już kontrahent sam powinien sobie to
przetłumaczyć na język bardziej zrozumiały. Tak wygląda załatwianie spraw za pomocą
przekupstwa.
Twierdzenie 15.32 (o dyskusji). Im większy jest dynamizm, tym mniejsza jest rola
słuszności w dyskusji.
Przez dyskusję rozumie się tu wymianę informacji w celu dojścia do zgodnego
poglądu.
C) Dyskusja między egzodynamikami jest w ogóle niemożliwa — o jakiejkolwiek
zgodności poglądów między nimi nie może być mowy, skoro każdy z nich ma własny świat
wyobraźni, a w dodatku u każdego z nich poglądy nieustannie się zmieniają. Jeden
egzodynamik nie znosi nawet obecności drugiego. Starożytni prorocy zawsze „nauczali”, tzn.
snuli swoje wizje wobec przejętych nimi słuchaczy, ale nigdy w obecności innych proroków,
a już w żadnym razie nie chcieli być przez nich „nauczani”. Świecić może tylko jedno słońce,
ekstaza audytorium jest niepodzielna. Zamiast dyskusji może wchodzić w grę tylko monolog.
BC) Dyskusja między egzostatykami polega na tym, że każdy zabiera głos, kiedy chce
(„mówmy wszyscy naraz, to się prędzej wypowiemy”) i traktuje to jak występ. Miejsce
argumentu zajmuje kalambur, paradoks, zręczny bon mot, ironiczny Zwischenruf, nie o
przekonywanie audytorium chodzi, lecz o wywołanie podziwu, o aplauz. Tak wyglądają
zebrania aktorów.
B) Dyskusja statyków polega na formułowaniu poglądów z powołaniem się na zasady
mające świadczyć o słuszności tych poglądów. Prowadzi ona do zgodności poglądów, gdy
dyskutanci uznają takie same zasady — tak przebiega dyskusja matematyków. W razie
rozbieżności zasad jedynym wynikiem dyskusji jest konfrontacja poglądów, w której każdy
dyskutant pozostaje przy swoim — tak przebiegają dyskusje wyznawców rozbieżnych
doktryn. Dyskusja staje się jałowym przekomarzaniem, gdy dyskutanci posługują się takimi
samymi wyrazami, ale przypisują im różne znaczenia podciągając je pod rozbieżne zasady.
Wszyscy mówią niby o tym samym, a jednak każdy o czym innym, zarzucając sobie
wzajemnie błędność poglądów — typowym tego przykładem są spory filozoficzne. Można
303

też wyodrębnić dyskusję „szkolarską”, w której argumentacją jest powoływanie się na
„autorytety”, tj. założycieli rozmaitych „szkół”. Dyskusja taka sprowadza się do cytowania
ich wypowiedzi oraz wytykania sobie niedokładności cytatów albo błędność ich interpretacji.
AB) Dyskusja endostatyków polega na tym, że każdy z nich mniej mówi, a więcej
słucha, ale nie po to, żeby dowiedzieć się, co mówca mówi, lecz po to, żeby się zorientować,
co się za tym kryje. Endostatyk bowiem nie dzieli dyskutantów na mających i nie mających
racji, lecz na sojuszników i przeciwników. Dyskutujący endostatycy to typowi delegaci
przybywający na zebranie z dyrektywami swoich mocodawców. Zaoponowaliby nawet
wobec wypowiedzi, że „dwa razy dwa jest cztery”, gdyby uznali, że jest to niezgodne z
otrzymanymi dyrektywami. Tak przebiega zebranie organizacji międzynarodowych.
A) Dyskusje endodynamików polegają na tym, że nikt nic nie mówi. I nic dziwnego,
bo przecież endodynamicy chcą gromadzić informacje, a nie wydawać. Jedyne, co
endodynamik miałby do powiedzenia, to ujawnienie, że zmierza do zwiększenia swojej mocy
socjologicznej (władzy, majątku), ale po co to mówić, skoro pozostali endodynamicy
doskonale o tym wiedzą i sami mają takież zamiary. Tym czego mogą jeszcze nie wiedzieć są
tylko szczegóły, konkretne dane, w czym mianowicie każdy z nich widzi aktualnie swój
interes. Żaden jednak nie kwapi się do udzielania informacji na ten temat, bo już samo tylko
ujawnienie własnego interesu może się okazać złym interesem. Jeżeli więc do zebrania
endodynamików w ogóle dochodzi, to tylko z takiego względu, że chcąc się czegoś o cudzych
interesach dowiedzieć, trzeba w zamian powiedzieć coś o własnych. Oczywiście, jak
najmniej, dlatego też te „milczące dyskusje” polegają na owijaniu w bawełnę, niewiele
mówiących ogólnikach, dających się rozmaicie rozumieć aluzjach itp., a kończą się
stwierdzeniem rozbieżności lub zgodności interesów. Tak przebiegają „spotkania na
szczycie”. Godne uwagi są również spotkania endodynamików, z których jeden jest szefem
pozostałych. Musi on ich ciągnąć za język, np. wymagając wypowiedzi od wszystkich po
kolei. Uzyska wypowiedzi lakoniczne i wieloznaczne, z których będzie usiłował
wywnioskować, czy może któryś nosi się z zamiarem zastąpienia go na stanowisku szefa.
Sam wypowiada się na końcu, albo wcale. „Słuchaj i nie mów nic”8 — pouczały wiedźmy
Makbeta, jak być królem.

8

Tłumaczenie autora

304

Twierdzenie 15.33 (o prezentach). Im mniejszy jest współczynnik dynamizmu, tym
mniejsza jest skłonność do dawania i otrzymywania prezentów.
C) U egzodynamików dawanie prezentów sięga tak daleko, że w istocie staje się
rozdawaniem, pod byle impulsem. Gwiazda filmowa niezadowolona z nowej kosztownej
sukni, która nagle przestała się jej podobać, może ją ofiarować pierwszej z brzegu
dziewczynie, np. pokojówce z hotelu. Również z przyjmowaniem prezentów egzodynamicy
nie robią ceregieli, po prostu zaciera się u nich poczucie, że coś jest czyjąś własnością. Jak w
operetce Jana Straussa Zemsta nietoperza, gdzie egzodynamiczna pokojówka pod
nieobecność pani domu ubiera się najspokojniej w jej suknie i idzie na bal. Do typowych
należą też sytuacje, gdy żyjący w niedostatku starszy aktor, któremu w związku z tym
urządzono benefis, zaraz po tym zaprasza kolegów na pijatykę, na którą wydaje wszystkie
pieniądze. Egzodynamik potrafi też bez zażenowania domagać się prezentów, np. zwrócić się
w barze do obcego człowieka, żeby mu postawił wódkę.
BC) Egzostatycy chętnie dają i biorą drobne upominki, gdy nadarzy się okazja, choćby
tylko pozorna. Dobierają prezenty nie tyle użyteczne, ile gustowne, i pragną, żeby takie
właśnie sprawiały wrażenie.
B) Statycy dają prezenty temu, komu wypada dać, i biorą je od tego, od kogo wypada
wziąć. Przestrzegają reguł określających, co się nadaje na prezent, a co nie, w zależności od
osoby dającego, od osoby biorącego oraz od sytuacji. To zresztą sami statycy wypracowali te
reguły. Szczególnie dokładnie określili, jakie na prezenty nadają się rodzaje kwiatów, jakich
kolorów, w jakiej ilości, w jakim opakowaniu. Dawanie i przyjmowanie prezentów to dla
statyków satysfakcja z uczynienia zadość zasadom. W związku z tym wielką troską statyków
jest też rewanżowanie się. Otrzymawszy prezent nie zapominają o daniu swojego w
odpowiednim czasie. Gdy za ich prezent zrewanżowano się im prezentem większym, martwią
się, że widocznie popełnili gafę dając prezent mniejszy, niż należało, i na odwrót.
AB) Enostatycy są niezbyt chętni do dawania i brania prezentów. Dają prezenty
ludziom wybranym z rozmysłem, przeważnie użyteczne i dość cenne, przy czym pragną, żeby
to przez obdarowanego zostało docenione. W taki też sposób traktują prezenty, które sami
otrzymują. Gdy endostatyk, jako kierownik jakiejś instytucji, ma otrzymać prezent od
podwładnych, przykłada on wagę do tego, żeby wręczenie odbyło się w formie wyraźnie
wskazującej, że jest to prezent podwładnych dla kierownika. Podwładnych, a nie
podwładnego! Dlatego też utarło się, że z prezentem przychodzi co najmniej kilkuosobowa
delegacja (w żadnym razie jednoosobowa), a jeden z jej członków wygłasza stosowne
305

przemówienie, krótkie, ale nie pozostawiające wątpliwości hierarchicznych, kto tu jest kto.
Jednoosobowa delegacja nie wchodzi w grę, ponieważ stwarzałoby to sytuację o pozorach
równości, „jeden jednemu”, a endostatycy nie lubią, żeby zapominano, na jakim szczeblu
hierarchii się znajdują.
A) Endodynamicy nie lubią dawać prezentów, a gdy już to robią, to dlatego że widzą
w tym korzyść albo też jest to forma zapłaty za uzyskane przedtem usługi. Znane są
przykłady milionerów przeznaczających wysokie dotacje na cele charytatywne, ale nie
zapominających przy tym odliczyć tej kwoty z opodatkowania. Zakładając fundację naukową
domagają się, żeby nosiła ich nazwisko, robi to bowiem dobre wrażenie pomagające w
interesach. Endodynamicy nie dają bezinteresownie.
Kapitalnie ujął to Shaw (Kandyda) w postępowaniu przedsiębiorcy Burgessa. Oto
fragment dialogu między nim a jego zięciem, pastorem Morellem:
Burgess: Trzy lata temu przez ciebie nie dostałem kontraktu. A kiedy pod wpływem
naturalnego wzburzenia napisałem ci parę przykrych słów, nastawiłeś moją córkę przeciwko
mnie. Ale ja ci przebaczam, James
Morell: Co za bezwstydność!
Burgess: Czy to przystoi tak mówić kapłanowi? Zwłaszcza tobie?
Morell: Nie, nie przystoi. Użyłem niewłaściwego słowa. Powinienem był powiedzieć:
do diabła z taką bezwstydnością. Tak by ci powiedział święty Paweł i każdy uczciwy kapłan.
Myślisz, że zapomniałem tej twojej oferty na dostawę odzieży do przytułku?
Burgess: Działałem w interesie płatników, James. Była to oferta najniższa. Nie możesz
temu zaprzeczyć.
Morell: Tak, najniższa, ponieważ szwaczkom płaciłeś niższe wynagrodzenia niż inni
pracodawcy, wynagrodzenia głodowe, gorzej niż głodowe. Jak śmiesz, człowieku,
przychodzić tu i proponować mi przebaczenie…
Burgess: Spokojnie, James, spokojnie, spokojnie! Niepotrzebnie się denerwujesz.
Przyznałem, że byłem w błędzie.
Morell: Przyznałeś?Nic mi o tym nie wiadomo.
Burgess: Oczywiście, że przyznałem. Przyznaję to teraz. Przepraszam cię za list, jaki
ci napisałem. Czy to nie dosyć?
Morell: To jest nic. Czy podwyższyłeś wynagrodzenia?
Burgess: Tak.
Morell: Co?!
306

Burgess: Stałem się wzorowym pracodawcom. Nie zatrudniam już kobiet.
Zainstalowałem maszyny. Żaden robotnik nie dostaje mniej niż sześć pensów za godzinę, a
wykwalifikowani dostają stawki związkowe.
Morell: Czyż możliwe! No cóż, większa jest radość w niebie z powodu jednego
nawróconego grzesznika… Mój drogi Burgess, najserdeczniej proszę cię o wybaczenie mi, że
myślałem źle o tobie. A teraz, czy nie czujesz się lepiej po takiej zmianie? Wyznaj, jesteś
szczęśliwszy. Widać, że jesteś szczęśliwszy.
Burgess: Może i tak. Chyba tak, skoro to widzisz. W każdym razie magistrat podpisał
umowę. Ta cholerna banda wścibskich durniów nie chciała ze mną gadać, dopóki nie zacznę
płacić przyzwoitych wynagrodzeń.
Morell: A więc to dlatego podwyższyłeś wynagrodzenia?
Burgess: A dlaczegóż innego miałbym to zrobić?
Ubóstwo wyobrażeń endodynamików sprawia, że zdecydowawszy się na danie
prezentu endodynamik nie rozmyśla nad wyborem jego rodzaju, lecz po prosu daje pieniądze
(czek).
Endodynamicy nie lubią też przyjmować prezentów, dawanych z inicjatywy
ofiarodawcy, nie chcą bowiem, żeby ich stawiano w pozycji słabszego, potrzebującego
pomocy. Potrafią natomiast brać bez skrupułów prezenty, które sami wymuszają na słabszych
w celu podkreślenia ich uzależnienia od siebie. Właśnie dlatego wasale przynosili dary swoim
feudałom
Twierdzenie 15.34 (o stroju). Im mniejszy jest współczynnik dynamizmu, tym
mniejsze jest przywiązanie do własnego wyglądu.
C) Egzodynamicy, jako ludzie noszący cały swój świat w sobie, i pragnący go
udostępniać wszystkim, najchętniej chodziliby nago. Bez oporów rozbierają się nie tylko w
sytuacjach intymnych, ale i publicznych (w których to jest dopuszczalne w zupełności lub z
niewielkimi ograniczeniami), np. na plaży, w konkursach urody, przy pozowaniu malarzom i
rzeźbiarzom (modelki), w balecie (tancerki), przy występowaniu w filmowych scenach
erotycznych, w scenach strip-tease itp. W swej istocie skłonność do obnażania ciała, w
przeświadczeniu o jego pięknie, jest takim samym przejawem egzodynamizmu, jak skłonność
do obnażania swojej wyobraźni w przeświadczeniu o jej pięknie. Każdy egzodynamik obnaża
to, co mu się wydaje najpiękniejsze.

307

BC) Egzostatycy nie są przeświadczeni o swoim pięknie, oni chcą tylko atrakcyjnie
wyglądać, a ponieważ natura nie wszystkich i niejednakowo obdarza wdziękami, więc
niektóre trzeba raczej ukrywać, inne zaś sztucznie podkreślać — i tak oto pojawia się sprawa
stroju. Egzostatycy pragną wyróżniać się indywidualną elegancją, strojem zwracającym
uwagę oryginalnością, choćby miała ona polegać tylko na ekstrawagancji (niegdyś czarne
peleryny młodych poetów, długie włosy dzisiejszych gitarzystów itp.). Gwiazdy filmowe
zamawiając stroje, zastrzegają sobie ich wykonanie w jednym tylko egzemplarzu („model”).
Dla stroju, który stał się powszechnie modny („spospolitował się”) egzostatycy tracą
zainteresowanie i szukają sobie czegoś nowego.
B) Dla statyków strój, jak wszystko inne, musi być zgodny z ustalonymi zasadami,
przepisowy. Strojem statyków jest uniform w najogólniejszym tego słowa znaczeniu — może
nim być mundur, garnitur, kostium itp., obowiązujący w danym środowisku lub przyjęty
powszechnie jako panująca moda. W odróżnieniu od egzostatyków, których przeraża, że ktoś
inny mógłby się ubrać tak samo jak oni, statyków razi, gdy ktoś się wyłamuje z powszechnej
jednolitości strojów.
AB) Endostatycy stosują się tylko do ogólnych zasad, jakim strój powinien
odpowiadać. Do szczegółów nie mają zainteresowania, a nie chcąc wyglądać cudacznie,
poprzestają na szczegółach uniwersalnych, które przetrwają wszelkie zmiany mody. Aby
uniknąć decydowania o wyborze fasonu każdego nowego ubrania, dbają o to, żeby mieć
ubranie solidne, w dobrym gatunku, a dzięki temu trwałe. Będą wiec mogli je nosić długo,
zanim się problem ubrania znów pojawi. Nieobojętne są im jedynie szczegóły uwidaczniające
ich rangę hierarchiczną. Dlatego generałowie i marszałkowie napoleońscy paradowali ze
wszystkimi odznakami i orderami, podczas gdy sam Napoleon nosił prostą szarą kapotę.
A) Endodynamicy nie przywiązują żadnej wagi do swojego ubrania. Chcą, żeby
ubranie niczym ich nie absorbowało, a więc żeby było wygodne. Chodziliby w nim przez całe

życie, gdyby ktoś inny nie zadbał o ich garderobę, a i to niewiele pomaga, bo nawet nowe
ubranie prosto spod igły noszą tak, że wygląda jak stare i zaniedbane. Tylko z wielkiej
konieczności poddają się rygorom ubraniowym, ale na własną koronację nie sposób przyjść w
byle czym. Rzecz jasna, nie uznają żadnej mody. Co nie przeszkadza, że np. jako właściciele
wielkich domów mody mogą wiele zarabiać — na modzie dla innych.
Twierdzenie 15.35 (o ceremonialności). Im mniejszy jest współczynnik dynamizmu,
tym większa jest wymagana ceremonialność.
308

C) Egzodynamik zachowuje się w sposób naturalny i tego samego oczekuje od innych,
nie odczuwa potrzeby ceremonii, rytuału, konwenansów. Przykładem może być zachowanie
się cyganerii artystycznej, ubierającej się niedbale, odwiedzającej się bez zaproszenia w
nieprawdopodobnych porach dnia i nocy itp. Brakiem manier doprowadzał swoją
arystokratyczną matkę do rozpaczy bezceremonialny profesor Higgins (Shaw, Pigmalion).
Egzodynamik dobrze się czuje w atmosferze uwielbienia, ale nie robi nic, aby je wywołać.
BC) Egzostatyk uznaje ceremoniał stylowy, wyrażający się w elegancji z
indywidualnymi akcentami, ale nie wymaga go od innych. Przeciwnie, chciałby się nim od
innych wyróżniać. Na przykład, wirtuoz wychodzący na estradę we fraku wcale nie oczekuje,

że we frakach będą wszyscy mężczyźni na widowni ani nawet członkowie orkiestry. Chciałby
się on ponadto odróżniać od innych wirtuozów, ale z tym sprawa jest trudniejsza, bo ich
obowiązuje taki sam ceremoniał. Jedyne, co mu pozostaje, to wyróżniać się świetnym krojem
fraka, elegancją jego noszenia. W lepszej sytuacji są artystki (pianistki, śpiewaczki), bo
chociaż każda wkłada długą suknię, to jednak indywidualnych szczegółów może być wiele.
Egzostatycy lubią słuchać komplementów, z których szczególnie im miłymi są burzliwe
oklaski — ale to już do ceremoniału nie należy, komplementy mogą być albo nie, zależnie od
decyzji komplementujących.
B) Statycy, z ich przywiązaniem do zasad, nie lubią zostawiać pola do dowolności,
toteż istną obsesją stał się u nich ceremoniał towarzyski. Całe pokolenia statyków
wypracowywały savoir vivre, określający, z kim się najpierw przywitać, kogo przed sobą
przepuścić, z kim rozmawiać stojąc, oraz tysiące innych rzeczy. Drobne nawet naruszenia
tego kodeksu urastają do rzędu wydarzeń mogących zakłócić stosunki rodzinne,
przyjacielskie koleżeńskie i sąsiedzkie. Komplementy nie weszły do ceremoniału statyków,
ale za to znalazły się w nim konwencjonalne grzeczności (podziękowania, gratulacje,
kondolencje itp.), których zaniedbanie lub spóźnienie jest ceremonialnym uchybieniem.
AB) Nie należy jednak sądzić, że statycy wyczerpali wszystkie możliwości.
Prześcignęli ich endostatycy, którzy stworzyli ceremoniał hierarchiczny, mający ponadto
uwydatniać, kto jest kim. Od dawna ostoją takiej ceremonialności był korpus oficerski, ze
szczegółową formalizacją tytułowania, meldowania się itp., nawet poza służbą, np. w kasynie
oficerskim, gdzie nie wolno było rozmawiać, gdy komendant opowiadał stare dowcipy.
Ceremoniał hierarchiczny, choć mniej sztywny, istnieje także poza wojskiem, np. w
uniwersytetach, szpitalach, urzędach. Należy dodać, że endostatyk przykłada wagę do
honorowania go również w sytuacjach nie objętych ceremoniałem.
309

A) Szczytowym osiągnięciem był jednak ceremoniał dworski („etykieta”), stworzony
przez endodynamicznych monarchów. Sami bywali wprawdzie bezceremonialni, ale od
podwładnych wymagali rewerencji w formach określonych w najdrobniejszych szczegółach.
Opanowanie sztuki składania ukłonu dworskiego wymagało długotrwałego ćwiczenia.
Dodajmy, że wymuszając czołobitność endodynamik nie zwraca uwagi na czołobitnych, lecz
na tych, którzy nimi być nie chcą. Dyktują mu to jego skojarzenia awersyjnych decyzji.
SZCZEGÓŁOWE PRZEJAWY DYNAMIZMU CHARAKTERU (Tabl. 15.2)

Rodzaj
dynamizmu
Nr Klasa
tw charakteru
1

Egzodynamizm

Egzostatyzm

Statyzm

Endostatyzm Endodynamizm

C

BC

B

AB

A

Przewaga
Równowaga
rozpraszania
gromadzenia
nad
i rozpraszania
gromadzeniem

Przewaga
gromadzenia
Gromadzenie
nad
rozpraszaniem

Żywiołowość

Rozmaitość

Wygodność

Spokojność

Ukierunkowanie
Rozpraszanie
życia

Intensywność
życia
Stosunek do
3
zasad
4 Pragnienie
5 Upodobanie

Kapryśność

Indywidualizm Pryncypialność

Elastyczność

Arbitralność

Przeżywanie
Wypowiedzi

Podziw
Popisy

Użyteczność
Działania

Korzyść
Zdobycze

6 Działalność

Tworzenie

2

Motywacja
zachowania
Różnorodność
8
zachowania
9 Przekonania
10 Moralność

7

11 Poczucie prawa
Wyobrażenie
świata
Odbieranie
13
informacji
Przedmiot
14
wspomnień

12

15 Pamiętanie uraz
Obfitość
informowania
17 Wierność

16

Miarowość

Sprawiedliwość
Porządek
Praca
Interpretowanie
Porządkowanie
Zabawa
Rozrywka

Organizowanie
Władanie
Gra

Spontaniczność

Efektowność

Systematyczność Efektywność

Celowość

Głębia

Styl

Norma

Ekspansja

Metoda

Dowolność
Chwiejność
Wierność
Adaptacja
Koniunkturalność
Moralność własna Estetyzm
Rygoryzm
Praktycyzm
Amoralność
Uchylanie się od
Omijanie prawa
Pozaprawność
prawa
Legalizm
Ponadprawność
utrudniającego
krzywdzącego
Świat
Świat
Świat urojony
Świat prawidłowy
Świat opanowany
upiększony
usprawniony
Łatwowierność

Pobieżność

Dosłowność

Podejrzliwość Nieufność

Aktualne przeżycia

Niedawne
sukcesy

Długotrwałość

Dawne porażki

Nie pamięta

Pamięta krótko

Pamięta do czasu
Pamięta długo Nie zapomina
zadośćuczynienia

Wielomówność

Ozdobność

Zwięzłość

Zmyślanie

Koloryzowanie Prawdomówność Niedomówienia Zatajanie
310

Nieaktualne
zagrożenia

Lakoniczność Milkliwość

informowania
Fantazjowanie
18 Objawianie uczuć Euforia

19 Mimika

Egzaltacja

Szczerość

Twarz przejmująca Twarz wyrazista Twarz otwarta

Skrywanie
Powściągliwość Opanowanie
Twarz
Twarz skupiona
nieprzenikniona
Przezorność
Przebiegłość
(plan)
(program)

Decydowanie
Nieopatrzność
Lekkomyślność Prostolinijność
(przewidywanie) (impulsywność)
(improwizacja) (harmonogram
Poczucie
Naiwność
Ryzykanctwo Odwaga
Ostrożność
21
niebezpieczeństwa
Niecierpliwość Punktualność
Cierpliwość
22 Poczucie czasu Niezwłoczność
Własny wygląd Dom
Instytucja
23 Poczucie terenu Własna osoba
Stosunek do
Swoboda
Opór
ZdyscyplinowanieNapór
24
panowania
Stosunek do
Krytyka
Ład
Poprawa
Nieorganizacyjność
25
organizacji
organizacji
organizacyjny
organizacji
Eksploatacja
Stosunek do
Życie przyrody
Piękno przyrody Prawa przyrody
26
przyrody
przyrody
Stosunek do
Szczodrość
Oszczędność
Skąpstwo
Rozrzutność
27
posiadania
Oddziaływnie:
Objawianie uczuć; Protestowanie Argumentowanie Zastraszanie
28 informacyjne;
energetyczne
Bezbronność
Demonstrowanie Karanie
Presja
Nawiązywanie
Śmiałość
Przyzwoitość
Nieśmiałość
Bezpośredniość
29
kontaktów
Reakcja na
Zdziwienie
Zakłopotanie
Zawstydzenie
Żachnięcie
30
krytykę
Urok
Operatywność
Prawość
Wdzięk
Zjednywanie
ludzi
Wywoływanie
Udowadnianie
Okazywanie
31
Podobanie się
uwielbienia
słuszności
użyteczności
Trzymanie się
Monolog
Popisy mówców Deklaracje zasad
32 Dyskusja
dyrektyw
Rozdawanie
Okazyjne
Rewanżowane
Uroczyste
33 Prezenty
Nagość
Oryginalny
Przepisowy
Praktyczny
34 Strój
Ceremoniał
Ceremoniał
Ceremoniał
35 Ceremonialność Naturalność
stylowy
towarzyski
hierarchiczny

20

Zapobiegliwość
Bezterminowość
Świat
Przemoc
Wykorzystanie
organizacji
Ujarzmianie
przyrody
Zachłanność
Bezzasadność
Gwałt
Skrępowanie
Wściekłość
Potęga
Udzielanie
korzyści
Milczenie
Wymuszane
Obojętny
Ceremoniał
dworski

Tablica 15.2 uwydatnia dwie istotne prawidłowości charakterologiczne.
W kierunku pionowym podane są przejawy dynamizmu dla poszczególnych klas
charakteru. Dzięki temu zaobserwowanie jakiegoś przejawu u określonego człowieka
pozwala określić jego klasę charakteru, a na tej podstawie wnosić o pozostałych przejawach
bez konieczności ich zaobserwowania. Teoretycznie do wyznaczenia dynamizmu charakteru
może posłużyć stwierdzenie któregokolwiek przejawu, praktycznie jednak dogodniej jest brać
pod uwagę przejawy najłatwiej i najpewniej stwierdzane. Na przykład zamiast wypytywania
kogoś, jak sobie wyobraża świat, albo obserwowania, czy przez dwadzieścia lat nie zmienił
przekonań, prościej jest zobaczyć, jak się ubiera, jak mówi, jak dyskutuje, jak mieszka itp.
311

W kierunku poziomym, od strony lewej ku prawej, podane są przejawy dynamizmu
zmieniającego się z biegiem życia. Dzięki temu, znajomość aktualnej klasy charakteru
określonego człowieka pozwala przewidzieć, jak będzie się przejawiał dynamizm jego
charakteru z upływem czasu.
Pozostaje wyjaśnić, czy można polegać na informacjach podanych w tablicy 15.2 i w
poprzedzających ją twierdzeniach, a mianowicie, czy dla określonej klasy charakteru
rzeczywiście występują wszystkie wymienione przejawy dynamizmu.
Możemy się o tym przekonać. Według przedstawionej tu teorii dynamizm charakteru z
biegiem życia zmienia się w kierunku od egzodynamizmu do endodynamizmu, skąd wynika,

że dzieci powinny mieć charakter egzodynamiczny (C), a w szczególności, że:
1. wszystko rozpraszają, nic nie gromadzą,
2. szukają przyjemności bez względu na mogące potem nastąpić przykrości, są

żywiołowe,
3. są kapryśne, nie mają przywiązania do żadnych zasad, nie naginają swojego
postępowania do niczyich wymagań,
4. pragną atrakcyjnych przeżyć i snucia własnych wyobrażeń,
5. lubią wypowiadać się o swoich wyobrażeniach i przeżyciach,
6. lubią marzyć i opowiadać swoje marzenia,
7. zachowują się spontanicznie, reagują natychmiast,
8. trudno przewidzieć, jak zachowają się za chwilę, ciągle spotyka się u nich coś
nowego,
9. poglądy zmieniają się im nieustannie, ledwie czegoś im się zechce, a zaraz im
się odechce,
10. nie mają skrupułów moralnych, za dobre uważają wszystko, co sprawia im
przyjemność,
11. nie znoszą nakazów i zakazów,
12. urojenia swojej wyobraźni traktują, jak gdyby to była rzeczywistość,
13. są łatwowierne,
14. nie wspominają przeszłości, zwierzają się z tego, co w danej chwili myślą,
15. są bardzo wrażliwe na przykrości, ale szybko o nich zapominają,
16. mówią bardzo dużo, ile tylko zdążą powiedzieć,
17. zmyślają, fantazjują,
18. silnie objawiają swoje uczucia, słowami, gestami, wyrazem twarzy,
312

19. mają twarze przejmujące, zagadkowe, sprawiające wrażenie, że chociaż tyle się
na nich objawia, to nie jest to jeszcze wszystko,
20. są nieopatrzne, nie przewidują skutków tego, co robią, postępują impulsywnie,
21. są naiwne, nie zdają sobie sprawy z niebezpieczeństwa,
22. są

niecierpliwe,

na

przyjemności

nie

lubią

czekać,

domagają

się

natychmiastowego spełnienia obietnic,
23. nie przywiązują się do terenu, lubią zmiany miejsca pobytu,
24. lubią swobodę, nienawidzą przemocy,
25. są nieorganizacyjne, nie lubią rygorów,
26. przeraża je okrucieństwo,
27. są rozrzutne, pieniądze się ich nie trzymają,
28. są skore do śmiechu, krzyku, płaczu, wobec przemocy zachowują się
bezbronnie,
29. są bezpośrednie, objawiają swoje uczucia każdemu,
30. są rozbrajające, zdążyły już dawno zapomnieć tego, o co teraz ma się do nich
pretensję,
31. są urocze przez to, że są takie, jaki są, przez samo swoje istnienie,
32. lubią same mówić, nie lubią słuchać,
33. rozdają wszystko swoje i bez zażenowania biorą cudze,
34. bez skrępowania się obnażają,
35. zachowują się naturalnie, nie lubią ceremonii.
Jak widać, wszystko się tu zgadza z empiryczną, tak już dziś rozległą, wiedzą o
dzieciach — a przecież wymienione przejawy nie z wiedzy o dzieciach się wywodzą, lecz z
analizy procesów korelacyjnych, i nie tylko do dzieci się odnoszą, lecz do wszystkich
egzodynamików, nawet trzydziestoletnich.
Ale to nie teoria się zgadza z empirią, lecz empiria z teorią. Podobnie jak z
jednakowości kształtu walca geometrycznego i wałka wykonanego przez tokarza nie wynika,

że geometria jest dobra, lecz że wykonanie wałka jest dobre. Geometria bowiem jest dobra
niezależnie od tego, jak wykonywane są wałki i czy w ogóle są wykonywane.
Dzieci są egzodynamikami dlatego, że jest niemożliwe, żeby nimi nie były.
Dojście do koncepcji dynamizmu charakteru i zanalizowanie jego przejawów było
jednak możliwe tylko na gruncie cybernetyki przez ukazanie związków między procesami
informacyjnymi i energetycznymi w sterowaniu się organizmu jako systemu autonomicznego.
313

Nie widać drogi, na jakiej miałoby to być możliwe na gruncie psychologii lub fizjologii.
Pojęcie dynamizmu nie ma tam nawet odpowiednika terminologicznego o przybliżonym
choćby znaczeniu.
Czy liczba 35 twierdzeń o szczególnych przejawach dynamizmu to dużo czy mało? To
zależy od punku widzenia. Można powiedzieć, że jest ich o 34 za dużo, bo wystarczyłoby
tylko twierdzenie 15.1, z którego pozostałe się wywodzą. Tym się też objaśnia, że wśród nich
są twierdzenia o treści zbliżonej bądź wynikające jedne z drugich. Z drugiej strony można
również powiedzieć, że dałoby się sformułować jeszcze więcej twierdzeń, biorąc pod uwagę
rozmaite sytuacje szczególne.
Na przykład można dodać twierdzenie o zeznaniach świadków w sądzie: „im większy
jest dynamizm, tym mniej miarodajne są zeznania”, i wskazać, że:
C) egzodynamik to świadek fantazjujący, który „wszystko widział”, z przejęciem
opowiadający szczegółowo czystą fikcję zrodzoną w jego wyobraźni,
BC) egzostatyk to świadek koloryzujący, który traktuje swoje zeznania jako popis i
aby nie zawieść oczekiwań widzów w togach, doda sporo zmyślonych szczegółów o
sensacyjnym posmaku,
B) statyk to świadek, który wiedziony prawdomównością wiernie zezna wszystko, co
wie, chociaż tylko dziesiąta część ma jaki taki związek ze sprawą,
AB) endostatyk to świadek ostrożny, pomijający szczegóły, których ujawnienie
mogłoby doprowadzić do wyroku, jego zdaniem, niepożądanego,
A) endodynamik to świadek, który „nic nie widział”, bo swoimi zeznaniami nie ma
nic do zyskania, a tylko może coś stracić, np. narazić się na zemstę rodziny oskarżonego, więc
co za interes ujawnić, że się coś wie, i być potem ciągniętym za język dalszymi pytaniami, od
których coraz trudniej będzie się wykręcić.
Przytoczyłem tu dodatkowy przykład jedynie w celu okazania, że istotne nie jest
gromadzenie coraz bardziej szczegółowych twierdzeń, lecz przyswojenie sobie „myślenia
charakterologicznego” umożliwiającego analizowanie dowolnych sytuacji.
Jednakże gdyby czytelnik, naśladując listę przejawów sporządzoną w odniesieniu do
dzieci, chciał sporządzić podobną listę dotyczącą starców, to nie byłaby ona już tak
jednoznaczna.
Rzecz w tym, że w granicach rozrzutu przebieg rozbudowy może być różny, u jednych
ludzi mniej, a u innych bardziej stromy. Aby okazać, jaki to ma wpływ na dynamizm

314

charakteru, przypomnijmy rysunek 11.3, na którym widoczny jest punkt przecięcia krzywej c
(rozbudowa nierównomierna) z krzywą (c)n=1 (rozbudowa równomierna zrównoważona).
Jeżeli krzywa rozbudowy nierównomiernej będzie przebiegać powyżej krzywej c, to
przetnie się z krzywą (c)n=1 w punkcie położonym bardziej na prawo, czyli współczynnik
dynamizmu n stanie się równy 1 później niż przy rozbudowie według krzywej c. Występuje
tu

opóźnienie

charakteru,

tzn.

dynamizm

pozostaje

długo

dodatni

(egzodynamizm, egzostatyzm), późno pojawia się dynamizm zerowy (statyzm), a po nim
krótko trwa dynamizm ujemny (endostatyzm, endodynamizm).
Jeżeli natomiast krzywa rozbudowy nierównomiernej będzie przebiegać poniżej
krzywej c, to przetnie się z krzywą (c)n=1 w punkcie położonym bardziej na lewo, czyli
współczynnik dynamizmu n stanie się równy 1 wcześniej niż przy rozbudowie według
krzywej c. Występuje tu p r z y s p i e s z e n i e c h a r a k t e r u , tzn. dynamizm pozostaje
krótko dodatni (egzodynamizm, egzostatyzm), wcześnie pojawia się dynamizm zerowy
(statyzm), długo więc dynamizm będzie ujemny (endostatyzm, endodynamizm).
Znaczy to, że oprócz ludzi o przeciętnym przebiegu zmian dynamizmu bywają też
ludzie, których charakter przechodzi przez statyzm już we wczesnej młodości i którzy wobec
tego już w średnim wieku stają się endodynamikami, a oprócz tego ludzie, których charakter
przechodzi przez statyzm dopiero w późnym wieku i którzy wobec tego mogą już nie dożyć
fazy endodynamizmu, a nawet wyraźnego endostatyzmu.
A zatem, w odróżnieniu od małych dzieci, mających z reguły charakter
egzodynamiczny, wśród ludzi w starszym wieku mogą znajdować się zarówno statycy, jak
również endostatycy i endodynamicy, a nawet i tacy, którzy są jeszcze egzostatykami.
Dlatego właśnie nie można ujmować charakteru starszych ludzi jednolicie, przez wypisanie
szczegółowych przejawów z tablicy 15.2, np. podanych tam dla endostatyzmu bądź
endodynamizmu. Oczywiście nie przeszkadza to określić charakter każdego człowieka z
osobna. Nie można tylko z charakteru starszych ludzi uczynić jednolitego sprawdzianu
zgodności z teorią, jak to było możliwe w odniesieniu do dzieci.
Można jednak poczynić pewne spostrzeżenia typu statycznego, np. że większość
młodzieży to egzostatycy, że większość ludzi w średnim wieku to statycy, oraz że większość
ludzi starszych to endostatycy.
Czytelników może zainteresować, w jakim przeciętnie wieku występują poszczególne
rodzaje dynamizmu. Przyjmując dla uproszczenia, że stosunek okresu następnej klasy do
okresu poprzedniej klasy pozostaje jednakowy oraz że statyzm (dynamizm zerowy) przypada
315

na wiek 50 lat (czas tn=1 na rys. 11.5), otrzymuje się przeciętny przebieg dynamizmu według
zakresów wieku dla poszczególnych klas charakteru:
C) egzodynamizm: w wieku 0…15 lat,
BC) egzostatyzm: w wieku 15…36 lat,
B) statyzm: w wieku 36…65 lat,
AB) endostatyzm: w wieku 65…105 lat.
Znaczy to, że przeciętnie ludzie dochodzą z biegiem życia do endostatyzmu.
Uwzględniając rozrzut przebiegów dynamizmu spróbujmy naszkicować przykładowo
przebiegi różniące się o jedną klasę charakteru od dynamizmu zerowego z powyższego
przebiegu przeciętnego.
Zgodnie z tym, dla ludzi o przyspieszonym charakterze przyjmiemy, że w wieku 50 lat
są oni już endostatykami, co odpowiada następującemu przebiegowi dynamizmu:
C) egzodynamizm: w wieku 0…10 lat,
BC) egzostatyzm: w wieku 10…23 lat,
B) statyzm: w wieku 23…40 lat,
AB) endostatyzm: w wieku 40…61 lat,
A) endodynamizm: w wieku 61…87 lat.
Znaczy to, że tacy ludzie przechodzą przez wszystkie klasy charakteru, a nawet, po
okresie endodynamizmu, staję się ostrymi endodynamikami.
Dla ludzi o opóźnionym charakterze przyjmiemy, że w wieku 50 lat są oni dopiero
egzostatykami, co odpowiada następującemu przebiegowi dynamizmu:
C) egzodynamizm: w wieku 0…27 lat,
BC) egzostatyzm: w wieku 27...80 lat,
Znaczy to, że tacy ludzi nie dochodzą nawet do statyzmu.
Oczywiście, jest to obliczenie tylko orientacyjne, a poza tym możliwe są przecież
przebiegi pośrednie między powyżej wskazanymi, a nawet jeszcze bardziej od nich skrajne.
Uwydatnia ono jednak rodzaje przebiegów dynamizmu, umożliwiając lepsze zrozumienie
indywidualnych różnic charakteru. Na przykład, staje się zrozumiałe, że przyspieszony
przebieg dynamizmu predystynuje ludzi do kariery wodzowskiej, a opóźniony przebieg
charakteru do kariery artystycznej.
Pojęcie opóźnienia charakteru powstaje w zgodzie z potocznym określeniem, że ktoś
jest „dużym dzieckiem”, a pojęcie przyspieszenia charakteru pozostaje w zgodzie z
określeniem,

że

ktoś

jest

„wcześnie

dojrzały”.
316

Zrozumiałe

jest

też

odczucie

nieprawdopodobieństwa, żeby dziecko mogło mieć charakter starca albo żeby starzec mógł
mieć charakter dziecka.
W żadnym razie nie należy sądzić, że istnieje wiek, w którym kończy się jedna klasa
charakteru, a zaczyna następna (podobnie jak nie można twierdzić, że w określonym wieku
człowiek przestaje być niskiego wzrostu, z zaczyna być średniego wzrostu.). Skala
dynamizmu jest ciągła, a podział jej na pięć klas charakteru jest jedynie uproszczonym
sposobem mówienia.
O ile jednak podział życia na okresy jest sprawą bez większego znaczenia, to sam fakt,

że dynamizm charakteru zmienia się, i to w kierunku od egzodynamizmu do endodynamizmu,
ma nadar istotne konsekwencje.
W myśl ogólnej tezy o zgodności sytuacji z charakterem (rozdział 13) do zadowolenia
człowieka z życia potrzebna jest zgodność sytuacji z dynamizmem jego charakteru, a
ponieważ dynamizm zmienia się z biegiem życia, więc i sytuacja powinna się zmieniać
odpowiednio do zmian dynamizmu.
Przyjrzyjmy się, jak to wygląda w rzeczywistości, począwszy od wieku dziecięcego.
Dziecko jako egzodynamik, potrzebuje doznawania mnóstwa bodźców wnoszących
informacje o rzeczywistym świecie, aby na podstawie ich skojarzeń tworzyć w wyobraźni
własny świat urojony.
Tymczasem traktowanie dzieci jest zupełnym tego przeciwieństwem. Zamiast
dostarczać dzieciom informacji o rzeczywistości opowiada się im bajki. Zamiast pozostawić
dzieciom swobodę fantazjowania ładuje się w nie rzekomo „fantastyczne” i rzekomo
„artystyczne” elaboraty bajkopisów. Już dawno „pisarze” nie mający nic do powiedzenia w
literaturze z prawdziwego zdarzenia zrobili sobie zajęcie zarobkowe z produkowania
„literatury dla dzieci”, a ostatnio powstał cały przemysł wydawniczy i filmowy do
zaśmiecania dziecięcej wyobraźni.
Stworzono fikcyjny świat zaludniony wiedźmami, czarnoksiężnikami i krasnoludkami
oraz załgany świat zwierząt, w którym nie istnieje walka o byt, jest natomiast wystawianie
cenzurek: „zły wilk”, „chytry lis”, „pracowita mrówka”, „lekkomyślny konik polny” —
chociaż wilk pożerający zająca nie jest bardziej „zły” niż zając pożerający trawę, a koniki
polne utrzymują się w przyrodzie nie gorzej niż mrówki. Czworonożne zwierzaki w
dziecięcych ubrankach chodzą na dwóch nogach, wiosłują na łodziach, jeżdżą samochodami,
strzelają z pistoletów.

317

Ale to jeszcze nic w porównaniu z tym, co się w tym fikcyjnym świecie wyprawia z
prawami fizyki. Nie obowiązuje w nim prawo ciążenia ani prawo zachowania energii, ani

żadne inne. Dzieci przedstawiane w filmach dla dzieci spadają z wysokich skał, po czym
biegną dalej, jak gdyby nic się nie stało. Wpadają do rzeki i nie toną. Przygniecione wielkimi
głazami wypełzają spod nich bez trudności. Rozbijają pędzący samochód o drzewo bez żadnej
dla siebie szkody itd. Niebezpieczeństwo okazuje się tylko zabawne.
To usypianie czujności dzieci staję się źródłem nieszczęść, rodząc beztroskę w
zabawianiu się zapałkami, manipulowaniu niewypałami, wychylaniu się z okna, przebieganiu
przez jezdnię, czepianiu się tramwajów itp. Jest ono źródłem bezradności dzieci w takich
sytuacjach, jak np. gdy dziecko zabłądzi na ulicy, gdy ktoś obcy zwabia dziecko do siebie,
gdy dziecko się skaleczy albo oparzy, gdy zapaliła się firanka, gdy domownik zasłabł lub
stracił przytomność itd. Zamiast o tym, jak i kiedy zaalarmować sąsiadów, policję, pogotowie
ratunkowe, straż pożarną, dziecko jest wyposażone w informacje o chatce z pierników, w
której Małgosia ocaliła Jasia przed upieczeniem przez czarownicę.
Na listę absurdów należy też wpisać sposób mówienia do dzieci. Filmowe pieski
mówią szczekliwie, z ludzka po psiemu. Ptaki mówią w sposób, o którym nie wiadomo, czy
to szczebiot ptasi imitowany przez dzieci, czy szczebiot dziecięcy imitowany przez ptaki.
Najwidoczniej bajkopisy sądzą, że mówiąc do dzieci trzeba naśladować ich naiwnie brzmiące
głosy i słowa, a postacie na filmach kreskowych i na książkowych ilustracjach rysować w
sposób naśladujący nieporadność rysunków dziecięcych. Czy bajkopisy zaczęliby sztucznie
jąkać się rozmawiając z jąkałą? Albo robić błędy ortograficzne pisząc list do człowieka
niewykształconego?
W pewnym serialu filmowym dla dzieci kreskowy puchacz pełniący funkcję
konferansjera kłapał dziobem recytując: „gazetki leśnej numer mam”. Dlaczego puchacz, a
nie człowiek, dorosły i mówiący bez kłapania? Dlaczego „gazetki leśnej”, a nie aktualnego
dziennika? Czy tym, co dzieci najbardziej interesuje, jest fałszywy las z fałszywym
puchaczem i z fałszywą mową? Dopiero gdy dziecko stłucze lustro lub zegarek, wtedy u
dorosłych koniec z językowym mizdrzeniem się do dzieci, zaczynają do nich mówić
normalnie i już na temat realiów. Wywołuje to u dzieci awersję do dorosłych mówiących
językiem normalnym, bo to zawsze oznacza, że nastąpią przykrości.
Czym się dzieci naprawdę interesują, można było zobaczyć na dokumentalnym filmie
krótkometrażowym o objazdowym nauczycielu wtajemniczającym kilkuletnie dzieci w
rozkosze malarstwa. Niczego im nie narzucał, pozwalał im mazać plamy na arkuszach
318

papieru dłońmi maczanymi w farbach, doradzał, gdy był o coś pytany. Gdy dzieci miały już
dość tego taszyzmu, zaczęły malować w sposób mający coś przedstawiać, a na zakończenie
pobytu nauczyciela odbyła się wystawa dziecięcych obrazów. Tu pytanie do czytelników:
jakie tematy zostały obrane przez dzieci jako treść obrazów?
Obrazy te miały tylko jeden temat: twarze ludzi dorosłych! Oto jest świat nęcący
wyobraźnię dzieci.
Ale świat dorosłych jest dla nich hermetycznie zamknięty. Dzieci nic nie wiedzą o
pracy zawodowej rodziców, zarobkach, wydatkach, nic nie wiedzą o życiu uczuciowym
rodziców. W obecności dzieci nie omawia się spraw istotnych. Gdy przychodzą znajomi,
dzieci się wydala („idźcie się pobawić”), a jeżeli nie ma dokąd, rodzice mają się na baczności
wobec tematów poruszanych przez gości („nie przy dzieciach”). Od dzieci wymaga się
mówienia prawdy — bez wzajemności.
Gdy dzieci same inicjują zabawę, bawią się w „tatusia i mamusię”, w „pana doktora”,
w „policjantów i złodziei”, w „sklep” i inne okruchy podpatrzonej rzeczywistości.
Dzieci traktuje się tak, jak gdyby świat rzeczywisty nie istniał. Jego namiastką mają
być rozmaite bajdy ciotki Adelajdy.
Dzieci, jak wszyscy egzodynamicy, pragną fantazjować, ale na podstawie skojarzeń
między elementami zaczerpniętymi z rzeczywistości. Tymczasem bajkopisy dostarczają
dzieciom elementów fikcyjnych i usiłują je w fantazjowaniu wyręczać.
Gdy dziecku się marzy, że jego kot lata nad domem, urojenie to jest procesem
tworzenia. Natomiast gdy dziecko widzi latającego kota na filmie, nie tylko samo niczego nie
tworzy, ale ma do czynienia z mistyfikacją cudzego tworzenia, gdyż autorom żaden kot się
nie marzył, lecz tylko został przez nich wybrany jako temat w wyniku spekulacji, co by tu
jeszcze niewyeksploatowanego rzucić na rynek w celu wyłudzenia pieniędzy od
nierozsądnych rodziców. Świat przedstawiany przez bajkopisów jest nie tylko sfałszowany,
ale nawet jego fałszowanie jest fałszywe.
Cała ta „twórczość” jest też fałszywie zaadresowana. Wyobraźnia dzieci jest bowiem
tak bujna, jak nigdy potem już nie będzie. Po kilkudziesięciu latach zostaną z niej tylko
mizerne szczątki, również u dorosłych bajkopisów, i z takimi to szczątkami zwracają się oni
do dzieci, mistrzów fantazjowania! Jest to taki sam bezsens, jak gdyby ktoś chciał skrapiać
fontannę.

319

Być może zechce ktoś wysunąć argument empiryczny: wiadomo przecież, że dzieci
lubią bajki i nawet się o nie dopominają, a powszechność tego zjawiska świadczy, że mamy
do czynienia z mocną empirią.
Tymczasem nic z tego nie jest prawdą. Dzieci lubią bajki, ale komponowane przez
siebie, lubią je opowiadać, a nie żeby im je opowiadano. Dopominają się o bajki nie dlatego,

że to są bajki, lecz dlatego, że chcą, żeby się coś działo, potrzebują bowiem elementów do
fantazjowania, a tylko bajki im się udostępnia.
Rzekomo mocna empiria jest tylko fałszywą interpretacją. Natomiast mocna jest
teoria, niepodważalne bowiem jest w niej twierdzenie, że życie rozpoczyna się od
egzodynamizmu, oraz twierdzenie, że egzodynamizm przejawia się pragnieniem wydawania
informacji.
Powszechność błędnego poglądu na rolę bajek bierze się stąd, że dorośli uważają się
za wyłącznie kompetentnych do oceny, co dla dzieci jest dobre. Kiedy niedawno ktoś wpadł
na pomysł, żeby o to zapytać same dzieci za pomocą ankiety, na pytanie „czy lubisz oglądać
filmy kreskowe dla dzieci?”, otrzymano odpowiedzi, dla których reprezentatywna była
wypowiedź dziewięcioletniego chłopca, że nie lubi, bo to są „głupoty”. Chłopiec ten zasłużył
na miejsce w historii.
Dziecko to człowiek o określonym charakterze. Trzeba dzieci traktować poważnie,
ponieważ one także traktują wszystko poważnie.
O ile w okresie dzieciństwa charakter jest wyłącznie egzodynamiczny, z prawie
nieuchwytnymi różnicami, to w okresie młodości zaczyna się on coraz bardziej różnicować.
Na początku tego okresu oprócz opóźnionych egzodynamików spotyka się egzostatyków,
później zaś również przyspieszonych statyków. Nie rozumiejąc, że mają do czynienia z
różnymi charakterami, nauczyciele traktują to jak różnice zachowania i starają się je usuwać
przez „kształtowanie charakteru”, tzn. przerabianie wszystkich uczniów na statyków, a
postępują tak, ponieważ sami są statykami. Wydaje im się, że dopiero przywiązanie do zasad
czyni człowieka wartościowym.
Ponieważ wcześniej czy później nauczyciele swój cel osiągali, więc utrwaliło się w
nich przeświadczenie, że był to skutek ich wychowawczych zabiegów. Nie przychodziło im
na myśl, że przywiązanie do zasad jest fazą ewolucji charakteru, która sama nadejdzie („nie
pchaj rzeki, sama płynie”), i która sama przeminie, bez względu na to, czy się to gani, czy
pochwala. Żadna siła nie doprowadzi do wpojenia jakichkolwiek zasad egzodynamikowi, a

320

więc człowiekowi, który jeszcze nie jest statykiem, ani endodynamikowi, który już nie jest
statykiem.
Za podstawową zasadę do wpajania statyczni nauczyciele uważają utrzymywanie
porządku, a jednakowość za jego ideał. Jednakowość to przeciwieństwo różnorodności, a
różnorodność to przejaw egzodynamizmu, toteż wchodząc do szkoły dziecko staje się
przedmiotem

uporczywej

walki

statyzmu

z

egzodynamizmem.

Nauczyciele

lubią

jednobarwność okładek zeszytów szkolnych — uczniowie wolą różnobarwność. Nauczyciele
aplikują uczniom gimnastykę jako zajęcie, w którym wszyscy mają wykonywać jednakowe
ruchy na komendę — uczniowie wolą zabawy ruchowe, w których każdy robi co innego i na
co ma ochotę. Nauczyciele chcą, żeby uczniowie nosili mundurki szkolne — uczniowie
unikają tego, jak tylko mogą, w czym są często wspierani przez rodziców, niechętnych
ciągłym wydatkom na nowe mundurki, jako że młodzież szybko wyrasta ze starych.
Nauczyciele mają na to argument, że obowiązek noszenia mundurków zapobiega rywalizacji
między strojnymi uczennicami (bo głównie o dziewczęta w tym argumencie chodzi) z
zamożnych rodzin a ich biedniejszymi koleżankami. Ale to tylko hipokryzja, przecież nie o
usuwanie różnic społecznych tu idzie, lecz tylko o to, żeby w szkole nie było ich widać.
Przypomina to takie szpitale, w których białe drzwi są w pobliżu klamki powleczone szarą
farbą w celu „utrzymania czystości”, chociaż jest to tylko utrzymywanie niedostrzegalności
brudu.
Poważniejszą jednak sprawą niż jednakowość wyglądu jest to, że ideałem dążeń
nauczycielskich jest „dobry uczeń”, pilny, posłuszny. Jest w tym niezrozumienie, że do
szkoły chodzi się po to, żeby stać się tam wykształconym dorosłym, a nie „dobrym uczniem”.
Podobnie jak na kurs samochodowy chodzi się po to, żeby stać się kierowcą, a nie dobrym
kursantem. Dlatego właśnie za kierownicą samochodu ćwiczebnego siedzi kursant, a nie jego
instruktor. To kursant podejmuje decyzję, instruktor zaś udziela mu uwag i na wszelki
wypadek trzyma nogę na dodatkowym hamulcu. Tymczasem w zwykłej szkole uczeń nie ma
nic do decydowania, ma tylko wchłaniać wiadomości, nauczyciel ustawia się do niego jak do
podwładnego i za szczyt szczęścia uważa zrobienie z niego podwładnego wzorowego, czyli
„ukształtowanie” jego charakteru. Kursant samochodowy wiedziałby, co zrobić, gdyby jego
zechciano w podobny sposób traktować. Uczeń natomiast nie wie, że jest nabierany. Gdyby
nawet wiedział, to nie umiałby na to zareagować. A gdyby umiał, to by nie zareagował, bo
naraziłby się na represje.

321

Charakter nie jest do kształtowania, lecz do doskonalenia, przez stwarzanie sytuacji
zgodnych z charakterem. Aby jednak doskonalić charakter ucznia, nauczyciel musiałby ten
charakter najpierw rozeznać, a umiejętność tego rodzaju powinna być podstawową
kwalifikacją do uprawiania zawodu nauczycielskiego. A tymczasem cóż nauczyciele wiedzą o
charakterze swoich uczniów? Gdy mają do czynienia z charakterem przyspieszonym, tj. z
wczesnym statyzmem, uważają to za sukces swoich metod wychowawczych. Gdy mają do
czynienia z charakterem opóźnionym, tj. z ciągle jeszcze trwającym egzodynamizmem,
mówią że uczeń jest „trudny”, wpisują mu negatywne oceny ze sprawowania, monitują go za
„krnąbrność” i nawołują, żeby się „poprawił”. Dowiedziawszy się po latach, że się wreszcie
„ustatkował”, będą się oddawać złudzeniom, że to dalekosiężny wpływ ich nauczycielskich
starań.
„Przerabianie” dynamizmu czyjegoś charakteru to strata czasu i energii, a jeżeli jest
uporczywe, to prowadzi do walki (daremnej) i nienawiści (głębokiej). Dynamizmu charakteru
nie można też nikomu wyperswadować, gdyż do perswazji ustawia się on tak właśnie, jak to
wynika z jego dynamizmu charakteru. Aby skorzystać z perswazji, musiałby sobie wymienić
homeostat na inny. „Kot miauczy, a pies szczeka” — powiedział Hamlet.
Historia i sztuka obfitują w postacie o wyrazistym dynamizmie.
Jako przykłady historyczne egzodynamików można przytoczyć takie postacie jak:
Alcybiades, Horacy, Owidiusz, Kaligula, Neron, Salome, Messalina, Heine, Proust, Joyce.
Statykami byli: Sokrates, Arystydes, Cincinnatus, Seneka.
Przykłady endodynamików: Cezar, Cromwell, Elżbieta I, Richelieu, Napoleon,
Telleyrand.
Oczywiście, przy określaniu dynamizmu charakteru postaci historycznych należy mieć
na uwadze, że rozporządzalne o nich informacje bywają zniekształcone, niepewne lub
niepełne. Na przykład trudno byłoby się wypowiadać na temat charakteru Ksantypy, o której
są tylko anegdotyczne okruchy informacji.
Natomiast dokładniej daje się określić dynamizm postaci literackich, wyposażonych w
szczegóły przez ich twórców. Zastrzeżenie, że chodzi o postacie fikcyjne, którym autorzy
mogą nadawać cechy dowolne, byłoby niesłuszne w odniesieniu do bohaterów dzieł
powszechnie i od dawna uznawanych (przez odbiorców, a nie przez krytyków sztuki),
powodzenie takich dzieł bowiem świadczy, że charaktery w nich przedstawione są przez
odbiorców odczuwane jako spójne („prawdziwe”).

322

Tak na przykład, niewątpliwie egzodynamiczny charakter ma Carmen (z opery
Carmen Bizeta). Wprawdzie pierwowzór literacki tej postaci stworzył Mérimée, a do opery
przykroił go librecista, ale dopiero muzyka Bizeta uwydatniła jej egzodynamizm. Natomiast
Micaela to oczywiście statyczka.
Literacką egzodynamiczką jest także Manon (Prévost, Historia Manon Lescaut i
kawalera des Grieux).
Statykami są Winicjusz i Liga, egzostatykiem zaś arbiter elegantiarium Petroniusz
(Sienkiewicz,

Quo

vadis?).

Statycy

jednak,

jako

mający

charakter

najmniej

zindywidualizowany, rzadko bywają głównymi postaciami literackimi. Przeważnie stanowią
tylko tło dla bohaterów miotanych namiętnościami, występując jako zawodowi wyraziciele
zasad i norm (nauczyciele, kapłani, sędziowie, notariusze, księgowi, kasjerzy, urzędnicy itp.).
Powodzenie, z jakim u Anglików spotkał się Sherlock Holmes (Conan Doyle'a), u
Francuzów zaś Arsènne Lupine (Leblanca) wynika, rzecz jasna, nie stąd, że pierwszy z nich
był detektywem, a drugi włamywaczem (choćby „dżentelmenem-włamywaczem”), lecz stąd,

że pierwszy był endostatykiem, podobającym się czytelnikom ceniącym skuteczność
organizacyjną osiąganą prostymi środkami, drugi zaś egzostatykiem, podobającym się
czytelnikom lubiącym elegancją i efektowne popisy.
Jest godne uwagi, że gdy twórcy literackich charakterów wyposażają je w cechy, z
których nie wszystkie są spójne, czytelnicy odczuwają je od razu jako nie przekonujące.
Dla przykładu, gdy pani Warren (Shaw, Profesja pani Warren), właścicielka domów
publicznych, usprawiedliwia swoje zajęcie prawem człowieka do tego, żeby nie żyć w nędzy,
jest to deklaracja charakteru endostatycznego. Nic dziwnego, że statyczny rys tego charakteru
znajduje aprobatę w statycznym charakterze pryncypialnej córki. Gdy jednak matka na

żądanie zaprzestania haniebnego procederu odpowiada odmownie, bo „ja lubię tę robotę”,
okazuje się, że ma ona charakter endodynamiczny, a to już jest nie do pogodzenia z czystym
statyzmem córki — charakterologicznie obie panie nie mają ze sobą nic wspólnego, drogi ich
muszą się rozejść. Wszystko to zostało przedstawione świetnie. Dopiero na końcu sztuki
pojawia się mała niespójność charakteru córki, zapowiadającej usamodzielnienie się przez
założenie własnego biura handlowego. Do tego jednak musiałaby być endostatyczką — jako
statyczka nadaje się raczej do pracy w cudzym przedsiębiorstwie lub w magistracie.
Wiele niespójności charakterologicznych spotyka się w interpretacjach roli Elizy
(Shaw, Pigmalion). Reżyserowie mają skłonność do traktowania tej postaci jak operetkowej
amantki, tj. do przypisywania jej charakteru egzostatycznego. Tymczasem cechy, w jaki
323

wyposażył ją sam autor, nie pozostawiają wątpliwości, że chodzi o charakter endostatyczny,
nawet z odcieniem przewagi endodynamizmu. Eliza to przecież bardzo przedsiębiorcza
dziewczyna, umiejąca organizować swoje życie: handluje kwiatami, ma ambicję wybicia się z
przedmiejskiego plebsu, decyduje się na pobieranie lekcji wymowy i wyłożenie na to pewnej
sumy pieniędzy, odnajduje adres profesora uniwersytetu i zgłasza się do niego, traktując
sprawę jako transakcję. Później będzie nawet grozić Higginsowi robieniem mu konkurencji w
udzielaniu lekcji wymowy. Właściwe rozeznanie charakteru Elizy ma matka Higginsa,
sprzyjająca ich małżeństwu w przeświadczeniu, że Eliza wniesie czynnik organizacji w życie
tego uroczego bałaganiarza, który podjął się edukacji Elizy tylko dla popisu. Widać to już w
końcowej scenie sztuki, gdy Higgins pozostawia Elizie zadbanie o szczegóły jego garderoby.
Wprawdzie Shaw zastrzega się, że nie dojdzie do tego małżeństwa, ale na szczęście czyni to
tylko w przypisach do swojej sztuki, prawdopodobnie chcąc uniknąć posądzenia go o
napisanie melodramatu z banalnym happy endem. Ale publiczność czuje, na co się tam
zanosi.
Jest zrozumiałe, że wyczucie charakterów u szerokiego ogółu znajduje również wyraz
w rozmaitych maksymach. Są one nieraz rozbieżne lub nawet sprzeczne ze sobą, ale to
wskutek różnic dynamizmu charakteru osób lub społeczności, które te maksymy
sformułowały. Oto kilka przykładów.
Maksymy egzodynamików: „raz się żyje”, „jakoś tam będzie”, carpe diem.
Maksymy statyków: „jak sobie pościelisz, tak się wyśpisz”, „jak Kuba Bogu, tak Bóg
Kubie”, „bez pracy nie ma kołaczy”, suum cuique, ora et labora, dura lex sed lex, Befehl ist
Befehl, Ordnung muss sein.
Maksymy endodynamików: „cel uświęca środki”, „wszystko dobre, co się dobrze
kończy”, „śpiesz powoli”, qudquid agis prudenter agas et respice finem, safety first, catch as
catch can.
Biorąc

pod

uwagę

dynamizm

charakteru

można

zrozumieć

„paradoksy

charakterologiczne”, tj. rodzaje zachowania pozornie sprzeczne ze zdrowym rozsądkiem, a w
istocie powstające wskutek różnic dynamizmu człowieka, którego zachowanie jest oceniane, i
człowieka, który to zachowanie ocenia.
Na przykład jest paradoksalne, że młodzież szkolna nie lubi się uczyć, chociaż
należałoby gromadzić wiedzę na początku, aby móc z niej korzystać przez całe długie życie.
Zamiast tego ludzie pragną informować za młodu, a być informowani na starość („a kiedyś

324

taki rozumny, właźże do trumny” — jak powiedział Boy-Żeleński). Wynika to z faktu, że na
początku jest się egzodynamikiem, a dopiero znacznie później pojawia się endodynamizm.
Młody ma niewiele, a i to trwoni (egzodynamizm!). Natomiast zasobny starzec chce
jeszcze więcej gromadzić, choć mu to jest niepotrzebne, postępuje jak przysłowiowy dziadek
sadzący jabłonie, z których na pewno nie zdąży spożyć ani jednego jabłka (endodynamizm!).
Starych niemile zaskakuje, że gdy zdecydują się łaskawie udostępnić posiadane
informacje młodym (np. swoim dorastającym dzieciom), ci nie chcą z tego korzystać.
Zaskoczenie starych jest wynikiem braku zrozumienia, że jako endodynamicy przechowują
informacje ostrzegawcze dotyczące decyzji, podczas gdy młodych jako egzodynamików
interesują zachęcające informacje dotyczące wrażeń.
Młodym zawsze spieszno, choć całe życie mają przed sobą, a starzy są cierpliwi, choć
powinni by intensywnie używać życia, którego pozostaje im już niewiele itp.
Jak widać, paradoksy takie dają się wyjaśnić tylko na podstawach cybernetycznych.

325

16. SZEROKOŚĆ CHARAKTERU
Każdy regulator ma strefę nieczułości, w której nie reaguje na zakłócenia.
Dla ilustracji przypuśćmy, że pewien regulator temperatury jest tak skonstruowany,

żeby utrzymywał temperaturę 800 stopni. Teoretycznie znaczy to, że gdy temperatura zmaleje
poniżej 800 stopni, regulator zwiększy dopływ energii, a jeżeli temperatura wzrośnie powyżej
800 stopni, regulator zmniejszy dopływ energii. Praktycznie jednak regulator zwiększy
dopływ energii dopiero wtedy, gdy temperatura zmaleje np. poniżej 780 stopni, a zmniejszy
dopływ energii dopiero wtedy, gdy temperatura wzrośnie powyżej np. 820 stopni. W
przykładzie tym zakres temperatury od 780 do 820 stopni stanowi strefę nieczułości
regulatora wynoszącą 40 stopni. Znaczy to, że na zmiany temperatury w strefie nieczułości
regulator nie zareaguje, tj. nie zmniejszy ani nie zwiększy dopływu energii. Tak na przykład,
gdy temperatura z 800 stopni zmaleje do 784 stopni albo wzrośnie do 817 stopni, dla
regulatora będzie to tak samo, jak gdyby nadal utrzymywała się temperatura 800 stopni.
Przyczyną istnienia strefy nieczułości jest okoliczność, że w działaniu regulatora
występują opory, do których pokonania potrzebne są dostatecznie duże siły powstające pod
wpływem zakłócenia. Jeżeli więc zakłócenie jest tak małe, że wywołane nim siły nie
wystarczają do pokonania tych oporów, to regulator nie zareaguje, czyli zachowa się tak, jak
gdyby zakłócenia nie było. Dopiero zakłóceniom wykraczającym poza strefę nieczułości
regulator będzie przeciwdziałać.
Skonstruowanie „regulatora doskonałego” usuwającego wszelkie, nawet najmniejsze
zakłócenia, jest niemożliwe, ponieważ nie ma takich procesów regulacyjnych, w których nie
występowałyby żadne opory. Jest to jak z nożem, jest tym ostrzejszy, im cieńsze ma ostrze,
stąd wynika, że „nóż doskonały” musiałby mieć ostrze o grubości równej zeru, czyli w ogóle
nie istniejące („paradoks doskonałości”).
Regulatorem jest także homeostat, musi on więc mieć strefę nieczułości. Dzięki
działaniu homeostatu człowiek odróżnia sytuacje zgodne z jego dynamizmem od sytuacji
niezgodnych z jego dynamizmem. Istnienie strefy nieczułości homeostatu sprawia, że
charakter cechuje się pewnym zakresem dynamizmu. Ściślej więc biorąc, człowiek odróżnia
sytuacje zgodne z jego zakresem dynamizmu od sytuacji niezgodnych z jego zakresem
dynamizmu.

326

Znaczy to, że jeżeli za dynamizm charakteru człowieka X uważać taki dynamizm Dx,

że odpowiadający mu bodziec wywoła największą aprobatę, wskutek czego potencjał
efektorowy Ve przekroczy potencjał decyzyjny Vd, wywołując decyzję (i reakcję), to każdy
bodziec, odpowiadający innemu dynamizmowi, ale zawierającemu się w zakresie dynamizmu
człowieka X, wywoła aprobatę, wprawdzie mniejszą, ale wystarczającą do spowodowania
decyzji (i reakcji). Obserwując więc reakcje człowieka X nie będzie można rozpoznać, czy
zostały spowodowane przez bodźce odpowiadające dynamizmowi Dx, czy dynamizmowi
różniącemu się od niego. Będzie można tylko stwierdzić, że są to bodźce odpowiadające
zakresowi dynamizmu człowieka X. Jak to przedstawiono na rys. 16.1, człowiek o
dynamizmie Dx ma zakres dynamizmu od Dx1 do Dx2, tj. zakres, w którym potencjał
efektorowy Ve przekracza potencjał decyzyjny Vd.

Rys. 16.1 Zakres dynamizmu charakteru

Zamiast określać zakres dynamizmu charakteru przez podawanie d y n a m i z m ó w
g r a n i c z n y c h dogodniej posługiwać się pojęciem dynamizmu charakteru, o jakim była
mowa w rozdziale 15, z uwzględnieniem roli strefy nieczułości. W związku z tym
wprowadzimy konwencję terminologiczną, według której:
T o l e r a n c j a (T) jest to różnica między dynamizmami granicznymi zakresu
dynamizmu charakteru.
A zatem zakres dynamizmu charakteru jest określony przez dynamizm charakteru i
tolerancję. Podobnie jak zakres utrzymywania temperatury przez przykładowy regulator jest
określony przez temperaturę regulowaną 800 stopni i strefę nieczułości 40 stopni.
327

Dynamizm charakteru jest tu traktowany jako przypadający pośrodku zakresu
dynamizmu, a więc dzielący tolerancję na połowy.
Na podstawie powyższego ujęcia można powiedzieć, że dwaj ludzie X i Y mają
jednakowe zakresy dynamizmu, jeżeli mają jednakowe dynamizmy (Dx = Dy) i jednakowe
tolerancje (Tx = Ty), rys. 16.2a. Możliwe są przypadki, gdy dwaj ludzie mają jednakowe
dynamizmy, ale różne tolerancje (rys. 16.2b), albo gdy mają różne dynamizmy, ale jednakowe
tolerancje (rys. 16.2c) i wreszcie gdy różne są zarówno dynamizmy, jak i tolerancje.
Gdyby tolerancja była równa zeru, to żaden bodziec nie mógłby spowodować decyzji i
reakcji, czyli organizm byłby niezdolny do sterowania się w otoczeniu. W nawiązaniu do
przykładu „noża doskonałego” byłoby to właśnie ostrze o grubości równej zeru.
Dzięki tolerancji człowiek może wyróżniać sytuacje zgodne ze swoim charakterem
spośród wszelkich możliwych sytuacji.

Rys. 16.2 Dynamizm charakteru i tolerancja
a) jednakowe dynamizmy, jednakowe tolerancje
b) jednakowe dynamizmy, różne tolerancje
c) różne dynamizmy, jednakowe tolerancje

Mogą jednak zdarzać się również przypadki, gdy nie ma sytuacji zgodnych z
charakterem określonego człowieka, lecz są tylko sytuacje mniej lub więcej niezgodne z jego
charakterem. Wówczas aprobatę, a więc również decyzję i reakcję, wywoła sytuacja najmniej
niezgodna z charakterem, pomimo że przypada ona poza zakresem dynamizmu, a więc i poza
granicami tolerancji. Mówiąc językiem potocznym, chodzi o przypadki, gdy człowiek
znajduje się w sytuacji przymusowej, z którą się godzi, ponieważ inne sytuacje są jeszcze
gorsze.

328

Im bardziej niezgodna z charakterem jest sytuacja, tym mniejszą wywołuje aprobatę.
W związku z tym można wyróżnić pewien d y n a m i z m n i e p r z e k r a c z a l n y , poza
którym aprobata nie następuje, chociażby to prowadziło do utraty zdolności sterowania się,
czyli przerwania egzystencji. Mówiąc językiem potocznym chodzi o sytuacje, z którymi
człowiek się nie godzi, chociażby miało to spowodować jego zgubę. W celu uwzględnienia
tego rodzaju przypadków wprowadzimy konwencję terminologiczną, według której:
P o d a t n o ś ć (M) jest to różnica między dynamizmem nieprzekraczalnym a
najbliższym dynamizmem granicznym zakresu dynamizmu charakteru.
Znaczy to, że mając swobodę wyboru człowiek będzie wybierał sytuacje przypadające
w granicach tolerancji. Z sytuacjami przymusowymi będzie się godził w granicach swojej
podatności. Poza granicami podatności nie będzie się godził z żadnymi sytuacjami, bez
względu na konsekwencje.
A zatem tolerancja i podatność wyznaczają najdalsze granice dynamizmu, w których
możliwa jest a k c e p t a c j a b o d ź c ó w , tj. występowanie aprobaty wystarczającej do
spowodowania decyzji i reakcji. W związku z tym można wyodrębnić parametr charakteru
określony następującą konwencją terminologiczną:
S z e r o k o ś ć c h a r a k t e r u (L) jest to suma tolerancji i podatności.

[16.1]

L =T +M

Szerokość charakteru pewnych ludzi może być duża (szeroki charakter), innych zaś
mała (wąski charakter), zależnie od tego, czy ich tolerancja jest duża (charakter tolerancyjny),
czy mała (charakter nietolerancyjny) oraz czy ich podatność jest duża (charakter podatny,
„miękki”), czy mała (charakter niepodatny, „twardy”).
Oto kilka przykładów objaśniających te pojęcia.

Śpiewak mający charakter egzostatyczny bliski egzodynamicznemu będzie chciał
występować jako solista. Natomiast śpiewak mający charakter egzostatyczny bliski
statycznemu będzie wolał śpiewać jako chórzysta. Śpiewak o charakterze pośrednim będzie
wolał występować w zespole kilkuosobowym, przy czym jeżeli ma dostatecznie dużą
tolerancję, to będzie mu obojętne, czy jest to zespół np. dwuosobowy czy pięcioosobowy, a
329

jeżeli ma dostatecznie dużą podatność, to da się nakłonić również do występowania w chórze,
chociaż wykracza to poza jego tolerancję.
Endostatyk mający charakter o przewadze endodynamizmu będzie chciał mieć
stanowisko o dużym zakresie swobody decyzji. Endostatyk mający charakter o przewadze
statyzmu będzie wolał stanowisko wykonawcy z pewnym tylko marginesem swobody
decydowania. Endostatyk o dużej tolerancji przyjmie równie dobrze stanowisko o dużym, jak
i o małym zakresie swobody decydowania.
Statyk o małej tolerancji i małej podatności jest rygorystyczny w przestrzeganiu
porządku (pedant) i prawdomówności (weredyk).
Od uwięzionego statyka o dużej tolerancji można łatwo uzyskać żądane zeznania. Przy
małej tolerancji, ale dużej podatności wystarczy do tego celu niewielki nacisk. Przy małej
tolerancji i małej podatności nie uzyska się od niego nic, nawet gdyby go zadręczono na

śmierć.
Granice podatności zarysowują się szczególnie wyraźnie u ludzi mających dużą moc
jednostkową (v) i dlatego wkładających we wszystko wiele energii („witalność”).
Ogólnie mówiąc, człowiek o wąskim charakterze prawie na nic się nie zgadza
(reaktywność bliska r = 0, brak partnerstwa). Człowiek o szerokim charakterze prawie na
wszystko się zgadza (reaktywność bliska r = 1, jako partner się nie liczy, „potakiwacz”).
Wobec wymuszania zachowania człowiek może się opierać tym mniej skutecznie, im
mniejszą ma moc swobodną Ps (a więc im mniejszą moc socjologiczną), czyli im większą
część jego mocy fizjologicznej P stanowi suma mocy jałowej P0 i mocy roboczej Pr. W
związku z tym można wyrazić szerokość charakteru za pomocą stosunku

[16.2]

L=

Po + Pr
P

Wzór [16.2] można przekształcić do postaci

[16.3]

L=

Po Pr
+
P P

330

a po uwzględnieniu równań [11.1] i [11.9]

[16.4]

L=

P
w
+ r
va vac

Jak widać pierwszy składnik wzoru [16.4] jest określony wyłącznie przez właściwości
organizmu jako systemu autonomicznego, stanowi więc składnik szerokości charakteru
niezależny od otoczenia. Znaczy to, że w tym zakresie decyzje człowieka powstają bez
względu na to, czy go ktoś do nich przymusza, czy nie. Z porównania równań [16.3] i [16.4] z
równaniem [16.1] wynika, że omawiany składnik stanowi tolerancję.
Wobec tego tolerancja wyraża się wzorem

[16.5]

T=

Po
P

T=

w
va

czyli

[16.6]

Natomiast drugi człon wzoru [16.4] jest określony nie tylko przez właściwości
organizmu jako systemu autonomicznego, lecz ponadto przez moc roboczą Pr, stanowi więc
składnik zależny od otoczenia. Znaczy to, że w tym zakresie decyzje człowieka mogą
powstawać pod wpływem przymusu. Z porównania równań [16.3] i [16.4] z równaniem
[16.1] wynika, że omawiany składnik stanowi podatność.

331

Wobec tego podatność wyraża się wzorem

[16.7]

M=

Pr
P

M =

Pr
vac

czyli

[16.8]

Szerokość charakteru wyrażona wzorem [16.2] jest szerokością względną, określającą,
jaka część wszelkich możliwych bodźców prowadzi do decyzji i reakcji. W przypadku braku
mocy swobodnej (Ps = 0), tj. gdy cała moc fizjologiczna zużywa się na moc jałową i moc
roboczą (P = P0 + Pr), szerokość charakteru wynosi L = 1 (czyli 100%). Znaczy to, że
dowolny bodziec spowoduje decyzję i reakcję. Przypadek taki zachodzi na początku i na
końcu życia (brak mocy swobodnej).
Ze wzoru [16.6] wynika, że tolerancja jest tym większa, im mniejsza jest jakość
tworzywa, i wobec tego jest najmniejsza na początku życia ( T =

w
). W końcu życia cała
va o

moc fizjologiczna jest zużywana jako moc jałowa (P = P0), wobec czego, zgodnie ze wzorem
[16.5], tolerancja wynosi T = 1.
Określając podatność, na podstawie wzoru [16.1], jako różnicę szerokości charakteru i
tolerancji otrzymuje się, że na początku życia podatność wynosi M = 1 −

w
, na końcu zaś
va o

M = 0.
Tak więc życie zaczyna się i kończy największą szerokością charakteru, na początku

życia wynikającą z bezsilności (duża podatność), na końcu zaś ze zobojętnienia (duża
tolerancja).
332

Tym się objaśnia, że dzieci są mało wyrozumiałe, ale uległe. Z czasem wyrozumiałość
ich wzrasta, a uległość maleje.
Starcy na łożu śmierci godzą się z losem, przebaczają wrogom, rozdają majątek,
udzielają błogosławieństw. Zarazem nie znoszą jednak wywierania na nich jakiegokolwiek
nacisku, sporządzając testament z nikim go nie uzgadniają, lecz dyktują („ostatnia wola”) i
zostawiają go spadkobiercom jedynie do wykonania. Intuicyjne odczucie zerowej podatności
umierających jest tak silne, że nawet po ich śmierci onieśmiela pozostałych przy życiu,
nakazując im „uszanowanie woli zmarłego” bez deliberowania i sprzeciwów, jak gdyby w
obawie, że to ogromnie rozdrażniłoby nieboszczyka.
W ciągu życia podatność zmienia się w zależności od mocy roboczej, tj. od zmian
sytuacji w otoczeniu.
W przypadku gdy Pr = 0 (zbędność mocy roboczej wobec posiadania dużej mocy
socjologicznej), podatność jest równa zeru (M = 0), a wobec tego szerokość charakteru jest
równa tolerancji (L = T). Zgodnie ze wzorem [11.15] jest to przypadek swobody zupełnej (s =
1). Znaczy to, że człowiek wolny nie musi robić nic niezgodnego ze swoimi upodobaniami.
W przypadku gdy Ps = 0 (brak mocy swobodnej, a więc i mocy socjologicznej), cała
moc fizjologiczna jest zużywana na moc jałową i moc roboczą (P = P0 + Pr), a wówczas,
zgodnie ze wzorem [16.1], szerokość charakteru wynosi L = 1. Zgodnie ze wzorem [11.15]
jest to przypadek braku swobody (s = 0). Znaczy to, że niewolnik nie może być wybredny —
musi akceptować przymus (albo zginąć).
Między tymi skrajnościami szerokość charakteru osiąga minimum przy wzrastającej
tolerancji w miarę starzenia i malejącej podatności w miarę zdobywania mocy socjologicznej,
rys. 16.3.

Rys. 16.3 Zmienność szerokości charakteru (L), tolerancji (T) i podatności (M)

333

Tolerancja i podatność są niezależnymi od siebie składnikami szerokości charakteru,
wobec czego, jeżeli ograniczyć się do rozróżniania małej i dużej tolerancji oraz małej i dużej
podatności, otrzymuje się cztery następujące typy charakteru z punktu widzenia jego
szerokości (rys. 16.4):
— charakter tolerancyjny podatny,
— charakter nietolerancyjny podatny,
— charakter tolerancyjny niepodatny,
— charakter nietolerancyjny niepodatny.

Rys. 16.4 Szerokość charakteru
a) duża tolerancja, duża podatność
b) duża tolerancja, mała podatność
c) mała tolerancja, duża podatność
d) mała tolerancja, mała podatność

Jest interesujące, że Dumas w swoich Trzech muszkieterach przedstawił kolekcję
obejmującą wszystkie cztery typy: d'Artagnan jest tolerancyjny niepodatny, Aramis jest
tolerancyjny podatny, Athos jest nietolerancyjny niepodatny, Porthos zaś nietolerancyjny
podatny.
Współżycie ludzi tolerancyjnych podatnych jest bardzo łatwe. Na przykład, dopóki
zwierzchnik toleruje w pewnym zakresie niesubordynację podwładnego, który ze swej strony
toleruje w pewnym zakresie nadużycia władzy zwierzchnika, współpraca ich jest
334

bezkonfliktowa. Jeżeli postępowanie jednego z nich wykracza poza zakres tolerancji
drugiego, współpraca ich jest możliwa, gdy nacisk ze strony jednego znajdzie się w zakresie
podatności drugiego, np. gdy podwładny okaże ustępliwość, aby nie utracić zatrudnienia, albo
gdy zwierzchnik okaże ustępliwość, aby nie utracić pracownika trudnego do zastąpienia.
Natomiast współżycie ludzi nietolerancyjnych niepodatnych jest bardzo trudne.
Na przykład, charakter nietolerancyjny niepodatny mają pedantyczni statycy.
Współżycie ich z nietolerancyjnymi niepodatnymi niestatykami jest terenem nieustannych
walk, w których statycy narzekają na najmniejsze odchylenia od wymaganego przez nich
porządku, niestatycy zaś na dokuczliwość ich pretensji.
Kliniczny niemal obraz wąskiego statyka przedstawił Wiktor Hugo w Nędznikach w
postaci inspektora policji Javerta. Postać ta to automat do wypełniania obowiązków. Żadnych
skłonności do szukania własnych korzyści lub chociażby do zastanawiania się nad celowością
wykonywanej pracy (brak nawet śladów dynamizmu ujemnego), żadnych skłonności do
uciech lub chociażby do najsłabszych wzruszeń (brak nawet śladów dynamizmu dodatniego).
Statyk ten funkcjonował ściśle według zasad (dynamizm zerowy) do czasu, gdy znalazł się w
konflikcie dwóch zasad nie do pogodzenia: ukarać Jeana Valjeana, który jest zbiegłym
galernikiem, oraz wynagrodzić Jeana Valjeana, który uratował mu życie. W konflikcie tych
zasad postępowanie Javerta po raz pierwszy w jego życiu stało się chwiejne: ocalony przez
Jeana Valjeana zaraz go aresztował, i zaraz potem zwolnił. Jedno i drugie było nie do
przyjęcia, bo naruszało jakąś zasadę, toteż Javert popełnił samobójstwo. Na to, żeby żyć, miał
za wąski charakter.
Potoczne określenia cech charakteru prowadzą często do nieporozumień wskutek
nieodróżniania dynamizmu charakteru od szerokości charakteru. Tak na przykład, „siła
charakteru” w wytrwałym dążeniu do kariery jest przejawem endodynamizmu, co nie
wyklucza podatności w ustępowaniu przed przemocą. Natomiast „siła charakteru” w
nieustraszonej obronie własnych przekonań jest przejawem statyzmu przy małej podatności.
Uczciwość z obawy przed karą jest przejawem podatności, natomiast uczciwość wynikająca z
przestrzegania norm moralnych jest przejawem statyzmu. Tchórzostwo jest przejawem
podatności, ale gdy polityk porzuca sprawę ostatecznie przegraną, aby ratować, co się jeszcze
uratować daje, to jest to przejaw endodynamizmu. Upór pomimo perswazji jest przejawem
nietolerancji, natomiast upór pomimo represji jest przejawem niepodatności. Czym innym jest
bezkompromisowość ludzi niepodatnych, czym innym zaś bezkompromisowość ludzi
pryncypialnych (statyków).
335

Brak zrozumienia roli szerokości charakteru i jej składników jest też z reguły źródłem
szkodliwych, a co najmniej zbędnych tarć w stosunkach międzyludzkich opartych na
zależności jednych ludzi od drugich. Podłożem tarć jest to, że zwierzchnicy (nieświadomie)
traktują podwładnych tak, jak gdyby mieli oni szerokość charakteru nieograniczoną (L = 1) i
polegającą wyłącznie na podatności (L = M). Krótko mówiąc, w przeświadczeniu
zwierzchników do spowodowania określonego zachowania podwładnych konieczne jest
wywieranie na nich nacisku, przy czym przez zastosowanie dostatecznie dużego nacisku
możliwe jest spowodowanie dowolnego ich zachowania.
Błędność takiego przeświadczenia polega na nierozróżnianiu trzech rodzajów sytuacji.
Sytuacje mieszczące się w tolerancji człowieka są zgodne z jego charakterem, są to
więc sytuacje, do których człowiek ten dąży. Należą do nich: uprawianie umiłowanego
zawodu,

studiowanie

ulubionej

dziedziny,

prowadzenie trybu

życia zgodnego

z

upodobaniami, itp. Nakazywanie działań objętych takimi sytuacjami jest nonsensem, wszelki
nacisk jest tu zbędny, bo i bez niego człowiek podejmuje działania zgodne ze swoim
charakterem, i to nawet w zakresie większym od nakazywanego. Historia obfituje w
przykłady ludzi, którzy dokonali znakomitych dzieł, odkryć, wynalazków itp., chociaż nikt
ich do tego nie zmuszał ani nie zapłacił jednego grosza.
Sytuacje mieszczące się w szerokości charakteru człowieka, ale wykraczające poza
zakres tolerancji, są niezgodne z jego charakterem, i tylko dzięki podatności bywają przez
niego akceptowane. W takich sytuacjach działania jego są zależne od wywieranego nacisku,
dostosowanego do stawianego oporu.
Sytuacje nie mieszczące się w szerokości charakteru człowieka są sprzeczne z jego
charakterem. Do działań wywołujących jego sprzeciw nie można go zmusić, wszelki nacisk
jest bezskuteczny.
Zdawałoby się, że ludzie kierujący pracą innych za najbardziej pożądane będą uważać
sytuacje pierwszego rodzaju, tj. zgodne z charakterem wykonawców, a przez to nie
wymagające stosowania nacisku. Tymczasem w rzeczywistości jest wręcz przeciwnie.
Kierownicy nie znoszą takich sytuacji, a o dostosowaniu pracy do charakteru pracownika nie
chcą nawet słyszeć. Nietrudno zrozumieć, dlaczego — w pojęciu kierowników tam, gdzie nie
ma nacisku, nie ma kierowania, tam zaś, gdzie nie ma kierowania, zbędni są kierownicy, a
któryż kierownik chciałby się okazać zbędny?
Dlatego też, gdy podwładnemu praca sprawia przyjemność, jego zwierzchnik jest
niezadowolony i zaczyna przemyśliwać, w jaki sposób podwładnemu pracę uprzykrzyć.
336

Sposobów takich jest sporo: stawianie nadmiernych wymagań, wtrącanie się do szczegółów
pracy, poddawanie podwładnego drobiazgowej kontroli, stawianie nierealnie krótkich
terminów wykonania, albo wreszcie przeniesienie do pracy nieprzyjemnej. Wszystko to
zmierza do wywołania oporu ze strony podwładnego, a wtedy stosowanie nacisku staje się
uzasadnione, zwierzchnik odzyskuje dobre samopoczucie, okazał się bowiem niezbędny!
Tego rodzaju sprawy rysują się wyraźnie również w szkole. W publikacjach
pedagogicznych pełno jest dobrych rad, jak zwiększyć skuteczność nauczania, zaleca się tam
rozmaite metody pracy nauczycieli, metody pracy ucznia, oraz metody mierzenia
skuteczności nauczania, spośród których najśmieszniejsza jest metoda oparta na mierzeniu
czasu, po którym uczeń zdołał opanować wymagany zasób wiadomości, przy czym im
krótszy jest ten czas, tym jakoby skuteczniejsza jest metoda nauczania.
Nie zdarzyło mi się jednak napotkać żadnej publikacji, w której zwrócono by uwagę
na zjawisko określane potocznie jako hobby. Rzecz w tym, że gdy kilkunastoletni chłopiec
zapała żądzą np. modelowania samolotów, wówczas zaczyna prenumerować czasopismo
modelarskie, korespondować z podobnie zwariowanymi rówieśnikami zagranicznymi
(których adresy znajduje w czasopiśmie krajowym) i otrzymywać ich czasopisma w drodze
wymiany, a w domu, ku utrapieniu rodziców, zakłada coś pośredniego między laboratorium a
warsztatem. Po kilku latach takiej działalności zna on technologię obróbki metali, o której
jego nauczyciel fizyki nie słyszał, elektrotechnikę, której jego klasa jeszcze nie zaczęła się
uczyć, elektronikę, której jego klasa nigdy nie będzie się uczyć, obcojęzyczną terminologię,
nie znaną jego nauczycielom języków obcych, i ma za sobą skonstruowanie paru generatorów
wielkiej częstotliwości, nowocześniejszych niż znajdujące się w tym czasie w laboratoriach
politechnicznych.
Mierzenie czasu opanowywania wiadomości określiłem jako śmieszne, ponieważ
hobbysta chce, żeby czas ten był długi, a nie krótki, on chce się delektować tym, co robi, i
właśnie dlatego robi to świetnie. Gdyby mu obrzydzać życie ponaglaniem, cisnąłby w końcu
całą robotę w kąt i stałby się znów „normalnym” uczniem funkcjonującym na zasadzie „co
jest zadane na jutro?”
Uczeń-hobbysta nie ma lekkiego życia, narusza bowiem wiele szkolnych kanonów. Po
pierwsze, traktuje przedmioty nauczania nierównomiernie, jedne pobieżnie, inne zaś
dogłębnie, kształtując sobie w ten sposób wstępnie swój przyszły zawód — tymczasem
nauczyciele uważają, że powinien nabyć wiadomości przewidziane programem nauczania, a
nie wiadomości potrzebne do uprawiania zawodu. Po drugie, naraża się nauczycielom,
337

których przedmioty traktuje pobieżnie, każdy bowiem nauczyciel uważa swój przedmiot za
ważny (jeśli nie najważniejszy). Po trzecie, naraża się nauczycielom, których przedmioty
traktuje dogłębnie, stwarzając sytuację, w której nie on od nauczyciela, lecz nauczyciel od
niego mógłby się wiele nauczyć — nauczyciele nie lubią takich sytuacji (zwłaszcza że zdaje z
nich sobie sprawę cała klasa), ponieważ uważają się za autorytatywną wyrocznię dla uczniów
zamiast za sojuszników pomagających im w przechodzeniu do świata dorosłych. Po czwarte
zajęcia hobbysty sprawiają mu ogromną przyjemność — tymczasem zdaniem nauczycieli
uczeń powinien „pracować”, utrudzić się jak przy kopaniu rowów, aby sobie zasłużyć na
miano pilnego i pracowitego. I po piąte, hobbysta sam decyduje, czym się zajmować więcej, a
czym mniej — tymczasem nauczyciel uważa się za zwierzchnika ucznia i dlatego chce go
nauczyć, jak być posłusznym, a nie jak decydować.
Nic tedy dziwnego, że decyzje uczniów o wyborze zawodu są w ogromnej większości
przypadkowe. Nie można jednak zakłamać własnego charakteru, toteż owi przypadkowi
zawodowcy uprawiają później podwójne życie. W granicach podatności uprawiają zawód
jako wyrobnicy, których trzeba pilnować i popędzać, aby spełniali swoje obowiązki. W
granicach tolerancji stwarzają sobie sytuację zgodną ze swoim charakterem, uprawiając
uboczną działalność jako dyletanci. Tam się „pracuje”, a tu się dopiero „żyje”.
Na zakończenie pozostają jeszcze do omówienia chwilowe zmiany szerokości
charakteru.
Nagłe zmniejszenie mocy socjologicznej jest zakłóceniem wywołującym silną awersję
i przeciążenie, na co homeostat zareaguje dezaprobatą i odprężeniem (odcięcie
podtrzymywania

stanu

zakłócenia).

Spowoduje

to

zmniejszenie

chwilowej

mocy

fizjologicznej, a więc, zgodnie z równaniem [16.5] i [16.7], chwilowe zwiększenie tolerancji i
podatności.
Dzięki takiemu zwiększeniu szerokości charakteru dowolne wyobrażenie usunięcia
zakłócenia wywoła atrakcję i sprężenie, wskutek czego wzrośnie chwilowa moc fizjologiczna
(gotowość zwalczania zakłócenia), zmaleje więc tolerancja i podatność. Gdy zmniejszenie
mocy socjologicznej nie daje się usunąć, zwiększona moc fizjologiczna trwa do wyczerpania
zasobu energii w akumulatorze, po czym zmaleje do pierwotnego stanu. Wskutek tego
tolerancja wzrośnie do pierwotnego stanu, natomiast podatność wzrośnie powyżej
pierwotnego stanu, ponieważ wobec trwałego zmniejszenia mocy socjologicznej nastąpi
trwałe zwiększenie mocy roboczej Pr, do której, zgodnie z równaniem [16.7], podatność jest
proporcjonalna.
338

W rezultacie więc trwałe zmniejszenie mocy socjologicznej spowoduje trwałe
zwiększenie podatności.
Tym się objaśnia, że wskutek nagłego niepowodzenia, np. degradacji, straty
majątkowej itp., człowiek po początkowym szoku mobilizuje się przeciw doznanemu
ciosowi, przy czym wskutek zmniejszenia tolerancji traci ochotę na wiele rzeczy, które go
zwykle interesowały, staje się niewyrozumiały dla innych, a wskutek zmniejszenia podatności
staje się agresywny i opryskliwy wobec ludzi, którzy go o coś molestują, upominają się,
nalegają. Gdy po takim przejściowym stanie następuje rezygnacja, pogodzenie się z losem,
wtedy powracają dawne upodobania, dawna wyrozumiałość (powrót pierwotnej tolerancji), a
przy tym pojawia się ustępliwość, lękliwość (trwały przyrost podatności).
Zjawisko przejściowego zmniejszenia podatności można zaobserwować nawet w
przypadkach drobnych niepowodzeń. Doceniają to przemyślni petenci, którzy wybierając się
do urzędnika na kierowniczym stanowisku, starają się uprzednio wywiedzieć, czy nie jest
zmęczony po podróży albo czy nie miał sprzeczki z żoną, nie chcą bowiem trafić na
przejściowe zwężenie charakteru urzędnika, który wskutek tego mógłby okazać mniej
zrozumienia dla ich sprawy.
Przy nagłym zwiększeniu mocy socjologicznej wszystko przebiega w sposób
odwrotny od powyżej omówionego. Następuje przejściowe zmniejszenie chwilowej mocy
fizjologicznej, trwające do naładowania akumulatora, oraz zwiększenie tolerancji i
podatności. Gdy zwiększenie mocy socjologicznej jest trwałe, moc fizjologiczna wzrasta do
pierwotnego stanu. Wskutek tego tolerancja zmaleje do pierwotnego stanu, natomiast
podatność zmaleje poniżej pierwotnego stanu, ponieważ wobec trwałego zwiększenia mocy
socjologicznej nastąpi trwałe zmniejszenie mocy roboczej Pr.
W rezultacie więc trwałe zwiększenie mocy socjologicznej spowoduje trwałe
zmniejszenie podatności.
Tym się objaśnia, że wskutek nagłego powodzenia, jak np. nieoczekiwany awans,
otrzymanie dużego spadku po nieznanym krewnym, główna wygrana na loterii itp., człowiek
początkowo ma wielką ochotę na niezwykłe atrakcje, staje się bardzo wyrozumiały dla
innych, daje prezenty, urządza przyjęcia (wzrost tolerancji) oraz łatwo spełnia cudze

życzenia, ulega namowom, słabo opiera się żądaniom (wzrost podatności). Gdy po takim
przejściowym stanie następuje przystosowanie się do polepszonej sytuacji i uznanie jej za
normalną, wtedy ustaje ochota na nadzwyczajności i roztkliwianie się nad cudzymi
zmartwieniami (zmniejszenie tolerancji do pierwotnego stanu), a na miejsce nadmiernej
339

skłonności do spełniania cudzych życzeń i żądań pojawia się nieustępliwość i nieuczynność
(trwałe zmniejszenie podatności). Wiadomo na przykład, że nowobogaccy stają się hardzi, a
ludzie nagle wyniesieni do wysokich stanowisk przestają poznawać kolegów z ławy szkolnej i
zadawać się z „pospólstwem”.
Ustalenie

się

zwiększonej

podatności

charakteru

pod

wpływem

trwałego

niepowodzenia przejawia się skłonnością do zwiększania niepowodzenia. Tak na przykład,
zlicytowany biedak dorzuca jeszcze parę sprzętów za odchodzącymi komornikami („wszystko
zabierzcie”).
Ustalenie się zmniejszonej podatności charakteru pod wpływem trwałego powodzenia
przejawia się skłonnością do zwiększania powodzenia. Tak na przykład, człowiek nagle
wzbogacony zaczyna potem żałować szczodrości, jaką okazał w przejściowym okresie
zwiększonej szerokości charakteru, i przemyśliwać, czy nie udałoby się choć częściowo
odebrać rozdanych pochopnie darów.

340

17. KONFIGURACJE CHARAKTEROLOGICZNE
Zespół rodzajów charakteru ludzi, między którymi występuje sprzężenie, będzie określany
jako k o n f i g u r a c j a c h a r a k t e r o l o g i c z n a .
Na przykład, odpowiednio do podziału dynamizmu na pięć klas, można mówić o
takich konfiguracjach, jak np. konfiguracja C—BC, czyli egzodynamik — egzostatyk,
konfiguracja B—B, czyli statyk — statyk itd.
Oddziaływania zmierzające do spowodowania określonych emocji będą określane
jako t e n d e n c j e .
W zależności od rodzaju emocji można rozróżniać:
— tendencje

p o z y t y w n e , czyli tendencje do spowodowania atrakcji

(powstające gdy interesy partnerów są zgodne),
— tendencje

n e g a t y w n e , czyli tendencje do spowodowania awersji

(powstające gdy interesy partnerów są sprzeczne).
Biorąc pod uwagę emocje własne i cudze można uporządkować wszelkie tendencje w
kierunku wzrastających emocji cudzych i malejących emocji własnych, rys. 17.1.
Uporządkowanie takie może być oparte na skali ciągłej, ale ze względów terminologicznych
dogodniej będzie poprzestać na rozróżnieniu pięciu stopni tendencji, określonych podanymi
poniżej konwencjami terminologicznymi.
Rozróżniając powodowanie atrakcji własnych („branie”) i cudzych („dawanie”)
można utworzyć następującą skalę tendencji pozytywnych:
— a s p i r a c j a , czyli tendencja wyłącznie do własnych atrakcji (tylko branie),
— a m b i c j a , czyli tendencja do własnych atrakcji przeważających nad cudzymi
(więcej brania niż dawania),
— t r a n s a k c j a , czyli tendencja do własnych atrakcji równych cudzym (tyle
dawania, ile brania),
— s y m p a t i a , czyli tendencja do cudzych atrakcji przeważających nad własnymi
(więcej dawania niż brania),
— a f e k t , czyli tendencja wyłącznie do cudzych atrakcji (tylko dawanie).
Podobnie rozróżniając powodowanie awersji własnych („tracenie”) i cudzych
(„niszczenie”) można utworzyć następującą skalę tendencji negatywnych:
— z a z d r o ś ć , czyli tendencja wyłącznie do własnych awersji (tylko tracenie),
341

— z a w i ś ć , czyli tendencja do własnych awersji przeważających nad cudzymi
(więcej tracenia niż niszczenia),
— o d w e t , czyli tendencja do cudzych awersji równych własnym (tyle niszczenia,
ile tracenia),
— a n t y p a t i a , czyli tendencja do cudzych awersji przeważających nad własnymi
(więcej niszczenia niż tracenia),
— n i e n a w i ś ć , czyli tendencja wyłącznie do cudzych awersji (tylko niszczenie).

Rys. 17.1 Tendencje pozytywne i negatywne w zależności od poziomu i dynamizmu charakteru

Z podanego uporządkowania tendencji wynikają ponadto inne prawidłowości.
Najbardziej istotna spośród nich jest prawidłowość, że im większą rolę odgrywa
powodowanie emocji cudzych, tym większa liczba informacji jest potrzeba do rozeznania
342

kontrahenta. W związku z tym można również powiedzieć, że tendencje przedstawione na
rys. 17.1 są uporządkowane w kierunku od ogólnych do szczególnych.
Prześledzimy to na poszczególnych stopniach tendencji.
Aspiracje

są

tendencjami

najogólniejszymi,

nie

wymagającymi

żadnych

kontrahentów. Na przykład, gdy ktoś pragnie zostać sławnym kompozytorem, jego
kontrahentami są ludzie, którzy będą grywać jego utwory lub ich słuchać, ale do swoich
pragnień nie musi on wcale znać tych ludzi. Podobnie człowiek zazdrosny o to, że inni są
sławni, cierpi sam („truje się”) nie szkodząc innym ani ich nawet nie znając („ma pretensje do
całego świata”).
Ambicje są tendencjami mniej ogólnymi niż aspiracje, np. aby osiągnąć więcej niż
konkurent, trzeba mieć przynajmniej rozeznanie, co chce on osiągnąć. Podobnie człowiek
zawistny, skłonny wiele wycierpieć, byleby choć trochę zaszkodzić rywalowi, musi się
przynajmniej orientować, co może dla niego stanowić szkodę.
Transakcje są tendencjami jeszcze mniej ogólnymi, jako że w transakcjach trzeba
dokładnie znać wartość pożądanego obiektu, skoro w zamian musi być dany ekwiwalent, a co
do kontrahenta trzeba mieć rozeznanie, czy zgodzi się na wymianę. W zwykłym handlu
informacje tego rodzaju są powszechnie znane, np. wiadomo, ile kosztuje cukier oraz
dlaczego sklep chce go sprzedać, a nabywca kupić. W szczególnych jednak transakcjach
trzeba informacje dopiero zbierać, gdy np. chodzi o cenny obraz, antyczny mebel, pierścień z
brylantem itp., sprzedawca i nabywca zasięgają rady rzeczoznawców co do jego wartości, a
poza tym sprzedawca stara się rozeznać, jak bardzo nabywcy zależy na kupnie, nabywca zaś,
jak bardzo sprzedawcy zależy na sprzedaży. Podobnie człowiekowi mściwemu zależy na tym,

żeby przeciwnik ucierpiał tyle, co on sam, a wobec tego musi mieć dość dokładne informacje
pozwalające mu wymierzyć odwet.
Sympatie są tendencjami bardziej szczególnymi od transakcji, gdyż w grę wchodzi
kredyt, zaufanie. W zwykłych transakcjach wymiana wartości następuje z „ręki do ręki”, po
czym obie strony rozchodzą się i od tej chwili nie muszą o sobie nic wiedzieć. W handlowych
transakcjach kredytowych nabywca najpierw otrzymuje pożądany obiekt, a sprzedawca
dopiero później otrzyma ekwiwalent, przy czym prawo przewiduje środki przymusowe w
razie odmowy udzielenia ekwiwalentu przez nabywcę. Niemniej sprzedawca nie jest wolny
od ryzyka, że nabywca nie będzie w możności udzielenia ekwiwalentu, np. wskutek
bankructwa, wypadków losowych itp., toteż nie udziela kredytu bez wywiedzenia się o
sytuacji nabywcy i bez zaufania do jego solidności. Są to jednak tendencje niewiele różniące
343

się od zwykłych transakcji. Natomiast w stosunkach interpersonalnych, w których przepisy
prawne nie mają zastosowania, jedynym czynnikiem mogącym wchodzić w grę jest zaufanie.
Na przysługi ze strony kontrahenta można liczyć, jeżeli przedtem jemu wyświadcza się
przysługi, tj. daje się więcej niż się otrzymuje, oraz jeżeli ma się do niego zaufanie, że w
przyszłości będzie skłonny postąpić podobnie. Aby jednak mieć zaufanie do kontrahenta,
trzeba znać rodzaj jego charakteru. W rezultacie, bez umawiania się co do rewanżu, człowiek
jest uczynny wobec partnera tylko ze względu na jego charakter, a ponieważ postępuje tak
odpowiednio do własnego charakteru, więc sympatie są tendencjami opartymi na
konfiguracjach charakterologicznych. Podobnie w antypatiach, aby przyczynić przeciwnikowi
cierpień większych niż własne i móc przewidywać typ jego zachowania, trzeba znać rodzaj
jego charakteru.
Afekty są najbardziej szczególnymi tendencjami, skoro bowiem daje się wszystko za
nic, to nie jest to już kredyt, lecz ofiara, poświęcenie, a do przeświadczenia, że kontrahent to
doceni i będzie skłonny odwzajemnić, potrzebna jest znajomość indywidualnego charakteru
kontrahenta, a nie samego tylko rodzaju charakteru, jak to jest w sympatiach. Rzecz jasna,
afekty, jeszcze bardziej niż sympatie, są tendencjami opartymi na konfiguracjach
charakterologicznych. Podobnie nienawiść, jako nastawienie wyłącznie na sprawianie
cierpień człowiekowi znienawidzonemu, wymaga szczegółowej znajomości jego charakteru.
Tym się objaśnia, że np. apostołowie jednej ze zwalczających się doktryn mają z reguły
dokładną znajomość drugiej, nieraz dokładniejszą niż własnej.
Gdy emocje są proporcjonalne do mocy socjologicznej, wówczas tendencje można
określać w sposób wymierny, mówiąc o braniu i dawaniu oraz traceniu i niszczeniu mocy
socjologicznej, np. pieniędzy lub przedmiotów wycenionych w pieniądzach (a nawet ludzi,
jak to jest przy porównywaniu liczb żołnierzy zabitych po obu stronach w wyniku bitwy).
Przy braku proporcjonalności należy jednak mieć na uwadze, że istotną rolę w tendencjach
odgrywają emocje. Na przykład, jeżeli ktoś zgadza się sprzedać szczególny przedmiot, a ktoś
inny zgadza się go kupić, za kwotę określoną przez rzeczoznawców, to z punktu widzenia
mocy socjologicznej byłaby to wymiana wartości. Gdy jednak nabywca ogromnie się cieszy
po jej dokonaniu, sprzedawcę nurtuje myśl, że został okpiony — niepokoi go, że atrakcja
nabywcy okazała się większa od jego własnej. Może z takich właśnie sytuacji wywodzi się
zwyczaj „opijania” transakcji — równość doznawanych przy tym atrakcji ma zagłuszyć
nierówność atrakcji związanych z samą transakcją.

344

Z okoliczności, że szczególniejsze są tendencje wymagające więcej informacji,
wynika, że tendencje ogólniejsze są koniecznym, ale nie wystarczającym warunkiem
tendencji szczególniejszych.
W odniesieniu do tendencji pozytywnych można na tej podstawie powiedzieć np., że:
 jeżeli nie ma aspiracji, to nie ma ambicji (jeżeli ktoś czegoś nie pragnie, to się

o to nie ubiega),
 jeżeli są aspiracje, to niekoniecznie są ambicje (jeżeli ktoś czegoś pragnie, to

niekoniecznie się o to ubiega),
 jeżeli są ambicje, to na pewno są aspiracje (jeżeli ktoś się o coś ubiega, to na

pewno tego pragnie).
To samo można powiedzieć o następnych tendencjach pozytywnych, aż do sympatii i
afektów:
 jeżeli nie ma sympatii, to nie ma afektu (jeżeli ktoś nie jest uczynny, to nie jest

ofiarny),
 jeżeli jest sympatia, to niekoniecznie jest afekt (jeżeli ktoś jest uczynny, to

niekoniecznie jest ofiarny),
 jeżeli jest afekt, to na pewno jest sympatia (jeżeli ktoś jest ofiarny, to na pewno

jest uczynny).
Analogiczne wypowiedzi

można sformułować w

odniesieniu

do

tendencji

negatywnych:
 jeżeli nie ma zazdrości, to nie ma zawiści,
 jeżeli jest zazdrość, to niekoniecznie jest zawiść,
 jeżeli jest zawiść, to na pewno jest zazdrość itd.

Ponieważ dowolna tendencja pozytywna oraz tendencja negatywna o takiej samej
szczegółowości nie różnią się pod względem informacji, a tylko pod względem interesów, a
mianowicie tendencje pozytywne występują u człowieka uważającego interes kontrahenta za
zgodny z własnym, a tendencje negatywne występują u człowieka uważającego interes
kontrahenta za sprzeczny z własnym, więc samo tylko odwrócenie przeświadczenia o
zgodności bądź sprzeczności interesów wystarcza do przemiany tendencji pozytywnej w
negatywną lub negatywnej w pozytywną.
Tym się objaśniają nagłe przeskoki od antypatii do sympatii lub od sympatii do
antypatii itp.

345

Jako przykłady można przytoczyć przypadki, gdy zwaśnieni ludzie nieoczekiwanie
dochodzą do ugody, gdy po zakończonej wojnie sojusznicy przemieniają się w przeciwników,
a pokonani w sojuszników, gdy po udanym zamachu stanu wspólnicy przemieniają się w
rywali itp.
Literackim przykładem są losy doktora Stockmana (Ibsen, Wróg ludu), który był
początkowo popierany przez wszystkich, a później, gdy ujawniła się sprzeczność interesów,
ci sami ludzie potępili go jako „wroga ludu”.
Podobne tło ma uczucie pustki powstające zarówno po śmierci osobistego przyjaciela,
jak i osobistego wroga — w obu przypadkach pozostaje mnóstwo informacji już do niczego
nieprzydatnych.
Ponadto z okoliczności, że szczególniejsze tendencje wymagają więcej informacji,
wynika, że im wyższy jest poziom charakteru (N) człowieka, tym szczególniejsze tendencje
mogą u niego powstawać, rys. 17.1 (górna część rysunku przedstawia tendencje pozytywne,
dolna zaś tendencje negatywne). Tym się objaśnia, że np. tendencje erotyczne ludzi
prymitywnych na ogół nie wykraczają poza aspiracje (pożądanie), ambicje (ubieganie się) i
transakcje (rekompensata).
Ponadto na rys. 17.1 jest uwydatniona rola dynamizmu charakteru w tendencjach, a w
szczególności okoliczność, że egzodynamizm (C) cechuje się przewagą dawania nad braniem
(tracenia nad niszczeniem), endodynamizm (A) zaś przewagą brania nad dawaniem
(niszczenia nad traceniem).
Oczywiście w tendencjach, w których „nic” się nie daje bądź nie bierze oraz
„wszystko” się bierze bądź daje, różnice dynamizmu nie odgrywają roli (ponieważ „nic” lub
„wszystko” nie podlega stopniowaniu), toteż krzywe A, B, C schodzą się w jednym punkcie
przy aspiracjach i afektach, natomiast mają różne przebiegi przy pośrednich tendencjach.
Zgodnie z tym w ambicjach endodynamicy (np. politycy) starają się zużywać jak najmniej sił,
podczas gdy u egzodynamików (np. poetów, kompozytorów) wysiłek jest ogromny.
W szczególności w transakcjach statycy są skłoni dawać tyle, ile biorą (rzetelność,
uczciwość), podczas gdy endodynamicy są skłonni dawać mniej, niż biorą (niedopłacanie,
przechytrzanie), egzodynamicy zaś są skłonni dawać więcej, niż biorą (przepłacanie,
trwonienie). Literacką ilustracją wpływu egzodynamizmu może być scena (Rostand, Cyrano
de Bergerac), w której Cyrano po przepędzeniu wędrownych aktorów rzucił im na osłodę

sakiewkę złota, po czym okazało się, że nie ma ani grosza na kolację. Gdy jego przyjaciel
wyrzucał mu tę jego zbędną hojność, Cyrano powiedział: „ale co za gest!”.
346

Jeżeli chodzi o sympatię, to jak widać na rys. 17.1 proporcje dawania i brania są u
endodynamików mniej więcej takie, jak u statyków w transakcjach, co oznacza, że ze strony
endodynamików jest już przejawem sympatii, gdy postępują z kimś przyzwoicie, nie usiłując
go wykorzystać. Okoliczność, że w proporcjach dawania i brania występuje u
endodynamików duża różnica między sympatiami i afektami, objaśnia niezrozumiałe na
pozór przypadki, gdy wyrachowani biznesmeni nieoczekiwanie okazują się zdolni do
głębokich, zupełnie bezinteresownych uczuć. Literackim tego przykładem może być Soames
(Galsworthy, Saga rodu Forsayte'ów), żywiący takie uczucie do swej córki.
W przeciwieństwie do endodynamików sympatie egzodynamików objawiają się z taką
egzaltacją, że niewiele się różnią od afektów. Widać to na rys. 17.1, gdzie odcinek wyrażający
dawanie przy sympatiach egzodynamików jest prawie takiej samej długości jak przy afektach.
Potwierdza się to np. w skłonności uczennic do publicznego całowania się w usta na
powitanie i pożegnanie.
Obecnie zajmiemy się bliżej sympatiami i afektami ze względu na konfiguracje
charakterologiczne.
Liczbę możliwych konfiguracji można określić kojarząc każdą klasę charakteru z taką
samą klasą i wszystkimi następnymi
C—C
C — BC
C—B
C — AB
C—A

BC — BC
BC — B
BC — AB
BC — A

B—B
B — AB
B—A

AB — AB
AB — A

A—A

co daje w sumie 15 konfiguracji.
Jest to jedynie spis możliwości, z którego jednak nie wynika, na czym miałyby
polegać sympatie i afekty oparte na poszczególnych konfiguracjach dynamizmu. Ujawni się
to, jeśli pogrupować konfiguracje charakterologiczne w sposób podany w tab. 17.1

Tab. 17.1 KONFIGURACJE CHARAKTEROLOGICZNE
Klasy charakteru
jednakowe

następcze

przeciwne

solidarność

poddańczość —

przywiązanie

(przyjaźń)

opiekuńczość
347

(miłość)

(adoracja —
protekcja)
C–C

C–B

C–A

BC – BC

BC – AB

BC – AB

B–B

B–A

B–B

AB – AB
A–A
Tablica 17.1 zawiera 11 konfiguracji, ale ponieważ konfiguracje B—B oraz BC—AB
występują dwukrotnie, więc w istocie jest to 9 konfiguracji. Brakuje 6 konfiguracji: C—BC,
BC—B, B—AB, AB—A, C—AB, BC—A, o których będzie mowa później.
W każdej grupie konfiguracji wymieniono sympatie, a w nawiasach pod nimi afekty.

Jednakowe klasy charakteru

Człowiek o określonym dynamizmie ma większe szanse stworzenia sobie sytuacji
zgodnej z jego charakterem, gdy współdziała z ludźmi o takim samym dynamizmie, a więc
dążącymi do takiej samej sytuacji. Szanse są większe dlatego, że sprzymierzeni ze sobą ludzie
dążący do takiego samego celu dysponują sumą swoich mocy, łatwiej więc im pokonywać
wspólne przeszkody, niż gdyby chciał to robić każdy z osobna.
Sympatia człowieka określonej klasy charakteru do typu ludzi takiej samej klasy
charakteru będzie określana jako s o l i d a r n o ś ć .
Afekt człowieka określonej klasy charakteru do wybranego człowieka takiej samej
klasy charakteru będzie określany jako p r z y j a ź ń .
Konfiguracja C — C
Solidarność egzodynamików jest słaba, ponieważ każdy z nich żyje w swoim świecie
wyobraźni i tylko o nim chciałby mówić, nie słuchając o cudzych, toteż jedyną podstawą
solidarności egzodynamików jest wspólna niechęć do narzucanych im zasad i przemocy.
Dlatego dzieci wolą przebywać ze sobą bez udziału dorosłych — czyniąc wyjątek dla
dorosłych egzodynamików, nie o wiek bowiem chodzi, lecz o klasę charakteru. Gdy w
rodzinie jest jakiś wuj-figlarz, dzieci nie mogą się doczekać następnej jego wizyty.
Solidarność egzodynamików łatwo się załamuje, gdy jeden z nich jest wyróżniany
(„beniaminek”).
348

Podobnie przyjaźnie egzodynamików zawiązują się dla izolacji od ludzi o innym
dynamizmie.
Spotyka się je najczęściej między egzodynamicznymi dziewczętami, których wielkie
podobieństwo charakterów ułatwia im zrozumienie się (w porównaniu z brakiem zrozumienia
ze strony innych osób), skłaniając do ciągłego przebywania ze sobą i wzajemnych zwierzeń.
Jednakże gdy pojawi się chłopiec, który zainteresuje się jedną z przyjaciółek, przyjaźń ich
pryska natychmiast.
Małżeństwo egzodynamików sprawia wrażenie, że jest to małżeństwo dwojga dzieci.
Atmosfera zmienia się w nim pod wpływem byle kaprysu. Zarobione pieniądze rozchodzą się
nie wiadomo kiedy. W mieszkaniu panuje rozgardiasz. O byle co powstają zatargi i mijają
równie szybko, jak powstały. Pociągu erotycznego egzodynamicy do siebie nie mają, ale do
zbliżeń często między nimi dochodzi, oboje bowiem szukają silnych przeżyć, a ponieważ nie
odczuwają zahamowań, więc szybko dochodzą do porozumienia, nie tracąc czasu na
stopniowe dawkowanie wrażeń i wzajemne ośmielanie się. Nie ma u nich wspólnego
przeżywania seksu, każdemu chodzi tylko o własne przeżycia, partner jest tylko narzędziem,
ale krzywda mu się nie dzieje, bo i on traktuje sprawę tak samo. Symetria taka nie tylko nie
utrwala małżeństwa, lecz przeciwnie, przyczynia się do jego rozkładu, jako że repertuar
podniet erotycznych ze strony partnera jest ograniczony, zaczynają się powtarzać, następuje
nasycenie, dla urozmaicenia więc trzeba sobie poszukać nowego partnera, co też
egzodynamicy robią bez żadnych skrupułów. O zamiarze odejścia zawiadamiają się krótko i
węzłowato, bez aluzyjnych wstępów, zresztą nie byłyby potrzebne, gdyż druga strona nie
będzie rozpaczać, a nawet któregoś dnia mogłaby postąpić podobnie. Typowym przykładem
są małżeństwa między gwiazdami filmowymi, znane z łatwości i częstości rozwodów, co w
opinii statyków jest przejawem rozwiązłości środowiska, a w rzeczywistości ma podłoże
charakterologiczne.
Dla egzodynamików rozwód to nie żaden dramat, to tylko przetasowanie partnerów.
Jeżeli ma to posmak skandalu, to tym lepiej, bo się coś nowego dzieje, zainteresowanie
otoczenia skupia się na bohaterach rozwodu, znajdują się oni w centrum uwagi, na czym
egzodynamikom tak bardzo zależy, że chętnie nawet wyolbrzymiają sensacyjność i
skandaliczność całego ewenementu, aby zachęcić prasę do jego rozdmuchania.
Małżeństwa egzodynamików przeważnie nie chcą mieć dzieci, egzodynamicy bowiem
nie lubią się nikim opiekować, to raczej oni sami potrzebują opieki.

349

Rozkładowym czynnikiem w małżeństwie egzodynamików jest także pragnienie

ściągania uwagi wyłącznie na siebie — małżeństwo ich to nie duet, lecz dwoje solistów
życiowych. Dopóki powodzenie obojga jest jednakowe, utrzymuje się równowaga, ale gdy
zostanie zachwiana, jeden egzodynamiczny partner nie chce pozostawać w cieniu drugiego, i
małżeństwo ich musi się rozpaść. Nakłanianie ich do cierpliwości, wyrozumiałości itp. jest
zupełnie bezcelowe.
Konfiguracja BC — BC
Podstawą solidarności egzostatyków jest statyczny odcień ich charakteru sprawiający,

że podporządkowują się przynajmniej jakiejś ogólnej zasadzie, jak np. styl panujący w
środowisku, wspólnota zawodowa itp. Natomiast do odchyleń od solidarności skłania
egzostatyków pragnienie wyróżniania się ze środowiska, chęć popisywania się, podkreślanie
własnej indywidualności. Ponieważ egzostatyzm występuje głównie w okresie życia
poprzedzającym wiek średni i u ludzi o upodobaniach artystycznych, więc też typowym
przykładem solidarności egzostatyków jest koleżeństwo spotykane u starszej młodzieży,
muzyków orkiestrowych, chórzystów, statystów teatralnych itp.
Przyjaźnie egzostatyków nie zrywają się za lada podmuchem, jak u egzodynamików,
ale nie są też zbyt trwałe — zazwyczaj wygasają wraz z ustaniem kontaktu zawodowego lub

środowiskowego.
Małżeństwo egzostatyków można by określić jako „małżeństwo studenckie” — jest
urozmaicone, ale źle zorganizowane. Potykając się o liczne braki i bezradność wobec
niepomyślnych wydarzeń, małżeństwo egzostatyków jest wystawione na próby, których może
nie przetrwać, gdy któraś strona się załamie („mam tego dość”). Jeżeli jednak nie rozpadnie
się we wczesnym okresie, to ma coraz większe szanse, żeby stać się małżeństwem zupełnie
szczęśliwym, gdyż z upływem czasu egzostatycy stają się statykami, tworząc konfigurację
charakterologiczną małżeństwa udanego.
Konfiguracja B — B
Solidarność statyków jest silna, statycy bowiem popierają innych statyków
wyznających takie same zasady, oraz zrzeszają się w organizacjach opartych na takich
zasadach, i służących do ich utwierdzania.
Przyjaźnie statyków są szczególnie silne i trwałe, co wynika z takich cech statyków,
jak wierność, szczerość, rzetelność i przywiązanie do długotrwałości. Sprawiają one, że nawet
350

po wieloletniej przerwie w kontaktach zaprzyjaźnionych statyków przyjaźń ich utrzymuje się
bez zmian.
Małżeństwa statyków są szczególnie udane, opierają się bowiem nie tylko na
przyjaźni, ale i na miłości, o czym będzie mowa w związku z konfiguracjami przeciwnych
klas charakteru.
Konfiguracja AB — AB
Podstawą solidarności endostatyków jest statyczny odcień ich charakteru sprawiający,

że podporządkowują się oni potrzebie tworzenia organizacji do osiągania wyznaczonych im
celów. Natomiast do odchyleń od solidarności skłania endostatyków pragnienie zdobycia dla
siebie wyższego stanowiska lub odgrywania większej roli. Typowym tego przykładem jest
ograniczona solidarność członków grup kierowniczych.
Przyjaźń endostatyków przybiera zwykle postać spółki. Odcień statyczny ich
charakteru zapewnia im rzetelność współdziałania, a odcień endodynamiczny przejawia się
jako przedsiębiorczość.
Podobnie też małżeństwo endostatyków można by określić jako „małżeńską spółkę”
dwojga zapobiegliwych osób, które za swoje wspólne zadanie uważają stworzenie sobie
dobrobytu i uzyskanie większego znaczenia. Często małżeństwa endostatyków są oparte na
wspólnocie zawodowej, jak np. małżeństwa lekarskie, adwokackie, sklepikarskie itp. Z
upływem lat, w miarę jak endostatycy stają się endodynamikami, współdziałanie małżonków
zaczyna się psuć, wzajemne zaufanie maleje, pojawia się skłonność do decydowania bez
uzgadniania z partnerem, dochodzi do zatargów, a potem do rozdzielania źródeł
zarobkowania. Z upływem czasu małżeństwo endostatyków może się tylko pogarszać.
Konfiguracja A — A
Solidarność endodynamików jest słaba. Każdemu z nich zależy jedynie na własnej
mocy socjologicznej i tylko lęk przed jej utratą skłania ich do solidarności między sobą,
przeciw konkurentom.
Przyjaźń między endodynamikami zawiązuje się niełatwo, i co najwyżej tylko w
początkowym okresie zdobywania mocy socjologicznej. Po jej zdobyciu kończy się przyjaźń,
a zaczyna rywalizacja. Tam gdzie moc socjologiczna jest niepodzielna, np. władza, o jej
opanowaniu musi rozstrzygnąć walka między byłymi wspólnikami. Taki był koniec przyjaźni
Cezara i Pompejusza.
351

Małżeństwo endodynamików to niemal traktat międzypaństwowy: każda strona
pilnuje kurczowo swoich interesów, dąży do podporządkowania sobie drugiej strony, a co
najmniej do uniemożliwienia jej zdobycia przewagi. Jest to nieustanna rywalizacja o władzę.
Najczęściej też małżonkowie już przy zawieraniu małżeństwa zabezpieczają swój wkład
majątkowy za pomocą intercyzy, a w czasie trwania małżeństwa pilnują bacznie swojego
stanu posiadania.
O wzajemnym pociągu erotycznym w takich małżeństwach nie może być nawet
mowy. Dzieci rodzą się w wyniku decyzji, np. żeby mieć spadkobierców władzy lub majątku.
Małżeństwa endodynamików są najbardziej nieudane, jak tylko sobie można wyobrazić,
zwłaszcza że z upływem czasu nic się nie naprawi, a wszystko pogorszy. Pragnienie
postawienia na swoim, robienie na złość, mściwość itp., sprawiają, że małżeństwo
endodynamików staje się koszmarem, jego rozpad jest nieuchronny. Niekoniecznie jednak
małżeństwa takie kończą się rozwodem, gdyż jeżeli były zawarte dla interesu, np. w celu
połączenia dwóch dynastii, skoligacenia dwóch arystokratycznych rodów, przekształcenia
spółki w przedsiębiorstwo rodzinne itp., to rozwód mógłby spowodować tak rozległe szkody,

że spotkałby się ze sprzeciwem wszystkich osób, których interesy byłyby zagrożone. Już
samo to, że rozwód miałby posmak skandalu, mogłoby spowodować daleko idące straty. W
tym stanie rzeczy wyrachowanie endodynamików zniechęca ich do formalnego zrywania
małżeństwa, chyba w ostateczności. Do tego należy dodać takie względy, jak np. że małżonek
występujący o rozwód został by uznany w opinii otoczenia za stronę słabszą, tego zaś
endodynamicy nie znoszą. Poza tym gdyby jedna strona wystąpiła z inicjatywą rozwodu,
druga strona zaprotestowałaby przeciwko temu z samej przekory i robiłaby niekończące się
trudności. Wszystko to sprawia, że przeważnie małżeństwo endodynamików rozpada się
raczej tylko wewnętrznie przy formalnych pozorach jego trwania. Ustala się z czasem tryb

życia, w którym małżonkowie istnieją niezależnie od siebie, nie rozmawiają ze sobą, nawet
się wzajemnie nie zauważają. Stosunkowo najszczęśliwsze jest rozwiązanie, gdy między
małżonkami dojdzie do porozumienia, że nie uważają się już za małżeństwo, nie mają do
siebie żadnych pretensji, nie będą sobie robić żadnych przykrości, a zachowają całkowitą
swobodę osobistego postępowania, nie wyłączając spraw erotycznych.

Przeciwne klasy charakteru

W konfiguracjach przeciwnych (kontrastowych) klas charakteru człowiek o
określonym dynamizmie znajduje u partnera o przeciwnym dynamizmie akurat to, czego
352

jemu samemu brakuje, i na odwrót, u niego partner może znaleźć to, czego mu brakuje.
Inaczej mówiąc, bierze się od partnera to, czego się potrzebuje i co partner ma do dawania,
samemu zaś daje się właśnie to, czego partner potrzebuje. Dzięki temu obie strony znajdują
sytuacje zgodne z ich charakterami. Konfiguracje przeciwnych klas charakterów są więc dla
każdego człowieka tak dobre, że nie pozostaje mu już nic więcej do życzenia. Mówiąc
językiem potocznym, mogą dawać poczucie „szczęścia”.
Sympatia człowieka określonej klasy charakteru do typu ludzi przeciwnej klasy
charakteru będzie określana jako p r z y w i ą z a n i e .
Afekt człowieka określonej klasy charakteru do wybranego człowieka przeciwnej
klasy charakteru będzie określany jako m i ł o ś ć .
Wymienione nazwy należy rozumieć odpowiednio do podanych definicji, abstrahując
od języka potocznego, gdzie znaczenia ich są bardzo rozciągliwe, co przeważnie prowadzi do
nieporozumień. Dotyczy to zwłaszcza wyrazu „miłość”, używanego beztrosko do określania
procesów psychicznych nie mających ze sobą nic wspólnego, związanych z obiektami także
nie mającymi ze sobą nic wspólnego, jak np. partnerzy erotyczni, rodzice, dzieci, rodzeństwo,
przyjaciele, ojczyzna, sztuka, zawód, prawda, przyroda, i co tam jeszcze. Można nawet
spotkać pseudonaukowe publikacje, których autorzy zupełnie na serio analizują różne
„rodzaje miłości” nie zdając sobie sprawy, że podstawą ich dywagacji jest zamęt panujący w
języku potocznym.
Obfitość atrakcji, występująca w kontrastowych konfiguracjach charakterologicznych,
wywołuje u osób zakochanych częstsze aprobaty i sprężenia, a przez to częstsze przyrosty
mocy korelacyjnej i mocy dyspozycyjnej. Zachowaniu tych osób nadaje to (por. tablica 15.1)
objawy pozornego cofnięcia się charakteru w kierunku egzodynamizmu (pozornego, gdyż

źródłem tych objawów u jednego z partnerów jest zachowanie drugiego partnera — z jego
odejściem znikają też wspomniane objawy). Nic dziwnego, że zakochani zachowują się „jak
odmłodzeni”. Nie bez powodu więc powstał aforyzm, że jest się szczęśliwym, dopóki się jest
młodym, a jest się młodym, dopóki się jest kochanym.

Konfiguracja C — A
Okoliczność, że zwykle egzodynamizm występuje we wczesnym okresie życia,
endodynamizm zaś w późnym, jest przyczyną, że sympatie oparte na przeciwieństwie klas
charakteru powstają między młodymi kobietami i starszymi mężczyznami oraz młodymi
353

mężczyznami i starszymi kobietami. O schadzkach ministrów z podniecającymi call girls
ogół statyków dowiaduje się ze zgrozą jako o „skandalu towarzyskim”, a co najmniej ze
zdziwieniem („tacy poważni politycy z takimi dziwkami, kto by to pomyślał”), a tymczasem
są to sprawy mające wyraźne tło charakterologiczne. Endodynamik, ze swoją nieśmiałością
erotyczną, nie ma kwalifikacji na donżuana, wobec kobiet odczuwa skrępowanie, a
najmniejsza z ich strony złośliwa uwaga na temat jego męskiej sprawności (do czego mają
skłonności ich endostatyczne, a tym bardziej endodynamiczne żony) ścina lodem jego
miłosne zapały. Potrzebuje on więc kobiet zdolnych do rozbrojenia go z jego pancerza,
bezwstydnych, wyuzdanych, prowokacyjnych, i oczywiście szuka ich tam, gdzie je znaleźć
może. Objaśnianie takich sytuacji tym, że tylko bogaci mężczyźni mogą sobie pozwolić na
urodziwe i dlatego kosztowne utrzymanki sprzedające się za pieniądze, biżuterię lub
wystawne kolacje w nocnych klubach, jest punktem widzenia statyków, nie rozumiejących, że
nikt tam nikogo nie „kupuje” ani nikt się nie „sprzedaje”, lecz tylko każda strona szuka tego,
czego potrzebuje, zgodnie z taką samą prawidłowością charakterologiczną jak ta, która
statykom i statyczkom każe szukać statycznych partnerów. Nie w wieku ani w pieniądzach
sprawa, lecz w charakterach, bo np. statyczkom wcale nie zależy na kosztownościach, ani
nocnych lokalach, a endodynamiczki same potrafią robić interesy i zarabiać sporo pieniędzy,
aby je wydawać na egzodynamicznych, a więc młodych „gigolaków” i „playboyów”. Takie
sprawy mogą sprawiać szokujące wrażenie tylko dlatego, że statyków jest bardzo wielu i
wobec tego wydaje się im, że reprezentują „zdrowie moralne” społeczeństwa, natomiast
dorośli egzodynamicy i niezbyt starzy endodynamicy są bardzo nieliczni, a stąd pozór, że
stanowią „margines” społeczny. Co najwyżej można by oceniać ich postępowanie w
zależności od tego, czy mają niski czy wysoki poziom charakteru, ale taki punkt widzenia
odnosi się również do statyków. Warto również dodać, że omawiany rodzaj przywiązania
występuje np. między egzodynamiczną córką i endodynamicznym ojcem, który spełnia jej
kaprysy i obdarza drogimi prezentami, chociaż nie ma to podłoża erotycznego (bądź ma nie
uświadomione lub kamuflowane).
W miłości między egzodynamikami i endodynamikami strona egzodynamiczna wnosi
„urodę życia”, różnorodność, której brakuje endodynamikom, a strona endodynamiczna
wnosi potęgę, która zapewnia bezpieczeństwo bezbronnym egzodynamikom i pozwala im
„kwitnąć”. W historii zapisało się wiele miłości między egzodynamicznymi kurtyzanami i
endodynamiczymi władcami, obecnie zaś prasa często rozgłasza romanse sławnych aktorek
(tylko egzodynamiczne aktorki stają się sławne) z potentatami finansowymi i politycznymi
354

(tylko endodynamicy stają się potentatami). Rzadsze (ale tylko dlatego, że rzadziej zdarzają
się osobnicy o takich charakterach) bywały miłości młodych faworytów i „czarujących
mężczyzn” do endodynamicznych władczyń i kobiet interesu (business woman).
Małżeństwa między egzodynamikami i endododynamikami są zaprzeczeniem
domatorstwa. „Dom” jest tylko punktem oparcia, adresem, bazą wypadową do życia poza
domem — dla endodynamicznego męża tam, gdzie jest źródło jego potęgi, a dla
egzodynamiczej żony tam, gdzie może ona błyszczeć. Oboje nie stosują się do żadnych reguł,
nie zobowiązują się względem siebie do punktualności, niekoniecznie schodzą się na obiad.

Żona nie interesuje się, skąd mąż czerpie dochody, ani on nie interesuje się, jakimi zabiegami
podtrzymuje ona swoją urodę. Zaniedbany wygląd żony zaskoczyłby męża równie silnie, jak
ją zaskoczyłby u niego brak pieniędzy. Małżeństwa takie są bardzo spójne. Spójność ich
jednak nie ma nic wspólnego ze wzajemnymi zobowiązaniami prawnymi wynikającymi z
zawarcia małżeństwa. Wiąże ich ze sobą to, że są sobie charakterologicznie niezbędni.
Równowagę w małżeństwie zapewnia im przeciwieństwo charakterów, podobnie jak lina
ciągniona w przeciwne strony pozostaje w miejscu, gdy siły są sobie równe. Gdyby jeden
partner w takim małżeństwie pozwolił sobie na jakiś odskok, drugi nie biegałby za nim, nie
zaklinałby w imię miłości, nie powoływałby się na zobowiązania wierności, lecz postąpiłby
podobnie jak pierwszy, i równowaga zostałaby przywrócona.

Konfiguracja BC — AB
Statystyczna częstość sprawia, że egzostatyczka uchodzi za typ „prawdziwej kobiety”,
wiernej, uczciwej, lojalnej (odcień statyczny), a zarazem pełnej wdzięku, nieco lekkomyślnej,
nadającej życiu „barwę” (odcień egzodynamiczny), a endostatyk uchodzi za typ
„prawdziwego mężczyzny”, wiernego, uczciwego, lojalnego (odcień statyczny), a zarazem
dzielnego, przewidującego, mającego uzdolnienia organizacyjne (odcień endodynamiczny).
Wspólność cech statycznych i przeciwieństwo pozostałych cech stwarzają podstawę do
wzajemnego zainteresowania i przywiązania.
Nic dziwnego, że miłość „prawdziwego mężczyzny” i „prawdziwej kobiety” stała się
wzorcowa w literaturze powieściowej, a zwłaszcza w filmowych westernach.
Podobnie wzorcowe jest małżeństwo pary endostatyk — egzostatyczka. Zakładają
dom, wspólnie w nim pracują, wychowują dzieci na porządnych obywateli, przy czym

355

endostatyczny mąż bierze na siebie ochronę żony i dzieci przed niebezpieczeństwem i troskę
o utrzymanie, żona zaś zdobi mu życie i wnosi element tkliwości.
Jest to szczęśliwe życie dla obojga, ale zbyt mało interesujące dla literatury, toteż
tematem rozlicznych powieści jest raczej okres wstępny, gdy on i ona się poznali i pokochali,
ale rozmaite przeciwności losu albo intrygi rywali i rywalek kazały im przeżyć sporo przygód
i zwalczać piętrzące się trudności, zanim niezłomna para stanęła na ślubnym kobiercu. Tym
ewenementem kończyły się powieści, chociaż życie dopiero się zaczynało.
Rzadsza jest konfiguracja odwrotna: egzostatyk — endostatyczka. Stroną organizującą
jest kobieta, a stroną popisującą mężczyzna. Dla ilustracji można przytoczyć z literatury takie
pary jak Cyrano i Roksana (Rostand, Cyrano de Bergerac), Higgins i Eliza (Shaw,
Pigmalion), Kmicic i Oleńka (Sienkiewicz, Potop).

Jest godne uwagi, że pary typu egzostatyk — endostatyczka były bardzo modne w

średniowieczu. Ówczesne endostatyczki to zimne (na pozór), dumne, nieprzystępne
księżniczki na wydaniu, tęskniące do mogących je rozruszać egzostatyków, których
wybierały sobie spośród trubadurów komponujących dla nich tkliwe pieśni miłosne albo
spośród rycerzy popisujących się przed nimi sprawnością na turniejach.
Konfiguracja B — B
Jest to taka sama konfiguracja charakterów, jak przy omawianiu solidarności
statyków, ale z taką różnicą, że solidarność między statykami wynika z jednakowości ich klas
charakteru, natomiast przywiązanie między statykami wynika z przeciwieństwa klas
charakteru. W pierwszej chwili może się wydawać dziwne, w jaki sposób jednakowe klasy
charakteru miałyby stanowić przeciwieństwo. Sprawa ta staje się zrozumiała, jeżeli wziąć pod
uwagę, że dynamizm dodatni i dynamizm ujemny stanowią przeciwieństwo bez względu na
to, czy są to dynamizmy jednakowo duże czy jednakowo małe. Egzodynamizm (C), jako duży
dynamizm dodatni, jest przeciwieństwem endodynamizmu (A), jako tak samo dużego
dynamizmu ujemnego. Zmniejszając się dynamizm dodatni dochodzi do egzostatyzmu (BC),
którego przeciwieństwem jest endostatyzm (AB) otrzymywany przez zmniejszenie
dynamizmu ujemnego. Przeciwieństwo dynamizmów zostanie zachowane przy dalszym się
ich zmniejszaniu — dynamizm dodatni i dynamizm ujemny będą się zbliżać coraz bardziej do
dynamizmu zerowego (statyzmu), aż w końcu powstanie omawiana tu sytuacja, gdy
dynamizm dodatni stał się statyzmem, a także dynamizm ujemny stał się statyzmem. W
odróżnieniu od solidarności statyków wynikającej stąd, że statyk potrzebuje innych statyków
356

do zwiększenia łącznej mocy, przywiązanie statyka do innych statyków wynika z potrzeby
znalezienia ludzi o dynamizmie przeciwnym, ale dla charakteru statycznego przeciwieństwem
jest właśnie charakter statyczny. Podobnie też jak egzodynamik znajduje to, czego mu
potrzeba, w endodynamiku, a egzostatyk w endostatyku, i na odwrót, tak samo statyk
znajduje to, czego mu potrzeba, w swoim przeciwieństwie, tj. właśnie w statyku.
Do miłości statyk wnosi wierność, szczerość, ufność itp., a to właśnie znajduje w
drugim statyku.
Wynika stąd rozwiązanie problemu, który dotychczas wielu ludzi na próżno usiłowało
rozwiązać, a mianowicie, czy dobór małżeński powinien być oparty na jednakowości, czy na
przeciwieństwie charakterów. Abstrahując od tego, że stawiano tak sprawę bez określenia, co
się rozumie przez charakter, nie zdołano tego problemu rozwiązać, ponieważ zwolennicy
zarówno jednego, jak i drugiego poglądu mogli na jego poparcie przytoczyć wiele
przekonujących

przykładów

praktycznych.

Tymczasem

jasne

jest,

że

właściwym

rozwiązaniem jest postulowanie przeciwieństwa klas charakteru, a dotychczasowe
wątpliwości wynikały z nieporozumienia polegającego na tym, że udane małżeństwo
statyków traktowano jako argument na rzecz jednakowości charakterów, nie domyślając się,

że jest to argument na rzecz ich przeciwieństwa. Jest to bowiem taki szczególny przypadek
przeciwieństwa, w którym zachodzi zarazem jednakowość.
Małżeństwo statyków ma więc trzy istotne cechy. Jedną z nich jest zgodność klas
charakteru, co nadaje małżeństwu cechy przyjaźni. Drugą cechę stanowi okoliczność, że są to
zarazem klasy przeciwne, stanowią więc podstawę miłości. Trzecią wreszcie cechę stanowi
okoliczność, że statycy są pryncypialni, a w związku z tym za podstawę trwania małżeństwa
uważają nie trwanie uczuć, lecz przyrzeczenie wierności złożone przy ślubie. Dlatego też w
razie niewierności partnera statyk przybiera postawę sędziego, nie rozumiejąc, że niewierność
zaczyna się nie od zdrady, lecz już od gotowości do niej i że być może sam się do powstania
tej gotowości przyczynił przez poleganie na przyrzeczeniach zamiast na podtrzymywaniu
uczuć. Przeważnie jednak życie statycznych małżeństw jest stabilne i spokojne, bez
niespodzianek. Wzorowe postacie do takiego małżeństwa to Herman i Dorota (Goethe,
Herman i Dorota).

Następcze klasy charakteru

357

Istota sympatii opartych na konfiguracjach następczych klas charakteru staje się
zrozumiała, jeżeli wziąć pod uwagę, że z biegiem życia charakter zmienia się w kierunku od
egzodynamizmu (C) do statyzmu (B), a następnie do endodynamizmu (A). Są to więc
konfiguracje klas charakteru odnoszących się do partnerów, z których jeden partner ma taki
dynamizm, jaki u drugiego partnera dopiero nastąpi (wyprzedzenie charakterologiczne), a
drugi partner ma taki dynamizm, jaki u pierwszego już wcześniej występował (nadążanie
charakterologiczne). Sympatia człowieka do ludzi o dynamizmie wyprzedzającym wynika
stąd, że mogą mu oni użyczyć doświadczenia, którego zdążyli już nabyć, a które jemu
samemu niedługo będzie przydatne. Sympatia człowieka do ludzi o dynamizmie nadążającym
wynika stąd, że niezadługo staną się oni jego następcami i będą mogli go wyręczyć.
Sympatia człowieka określonej klasy charakteru do typu ludzi z wyprzedzającej klasy
charakteru będzie określana jako p o d d a ń c z o ś ć , a sympatia człowieka określonej klasy
charakteru

do

typu

ludzi

nadążającej

klasy

charakteru

będzie

określana

jako

opiekuńczość.
Afekt człowieka określonej klasy charakteru do wybranego człowieka wyprzedzającej
klasy charakteru będzie określany jako a d o r a c j a , a afekt człowieka określonej klasy
charakteru do wybranego człowieka nadążającej klasy charakteru będzie określany jako
protekcja.
Konfiguracja C — B
Poddańczość egzodynamików wobec statyków występuje wtedy, gdy egzodynamicy
przyswajają sobie zasady od statyków, na przykład dzieci od rodziców, uczniowie od
nauczycieli. Towarzyszy temu opiekuńczość statyków wobec egzodynamików, na przykład
rodziców wobec dzieci, nauczycieli wobec uczniów. Warunkiem występowania takich
sympatii jest, żeby postępowanie jednego partnera stwarzało sytuację zgodną z charakterem
drugiego, na przykład, żeby wpajanie zasad dzieciom zmierzało do zwiększenia atrakcyjności
ich zainteresowań, a nie do ich zakazywania.
Podobne związki zachodzą między afektami: adoracja u egzodynamiczego pupila dla
statycznego protektora oraz protekcja u statyczego protektora dla egzodynamiczego pupila,
np. w sztuce (uczeń i mistrz), sporcie (uczeń i trener) itp.
O małżeństwie egzodynamika ze statyczką można powiedzieć, że jest małżeństwem
fircyka z domatorką. Mąż dba o swój wygląd i w poszukiwaniu władczej kobiety, na której
mógłby wywrzeć silne wrażenie, znika co jakiś czas z domu na donżuańskie eskapady, a żona
358

oczekuje na jego powrót, zajmując się domowymi porządkami. Po jego powrocie żona
apeluje do jego rozsądku i poczucia przyzwoitości, perswaduje mu, żeby się zmienił,
chociażby przez wzgląd na dzieci, na opinię itp. Mąż, zmęczony i syty wrażeń, nic z tego
wszystkiego nie słucha, gdyż jego jedynym pragnieniem w tej sytuacji jest dobrze się wyspać.
Na drugi dzień zachowuje się tak, jak gdyby nic nie zaszło — aż do następnego razu. Do
amorów ma on kochanki poza domem, a w domu żonę do prania mu bielizny i gotowania
obiadów.
Małżeństwo egzodynamika ze statyczką jest nieudane, ale stan ten poprawia się z
czasem. Statyczna żona stając się endostatyczką zaczyna lepiej panować nad sytuacją, co jej
przychodzi tym łatwiej, że mąż tymczasem przekształca się w egzostatyka i zaczyna
odkrywać, że żony nie doceniał. Mogą oni stać się dobrym małżeństwem, jeżeli znacznie
wcześniej nie okaże się, że mąż z którejś eskapady nie wróci więcej do domu.
Natomiast o małżeństwie statyka z egzodynamiczką można powiedzieć, że jest to
małżeństwo, w którym żona „dusi się” przy mężu. Żona chce błyszczeć, pragnie atrakcji,
trybu życia, w którym jej uroda i elegancja byłyby przedmiotem zainteresowania, wyrywa się
więc z domu mężowskiego, który jej tego wszystkiego nie zapewnia — klasyczna „kobieta
niezrozumiana”. A rzeczywiście przy najlepszych nawet chęciach mąż nie może zrozumieć,
„o co jej właściwie chodzi”, skoro zapewnił jej dom, określoną pozycję socjalną i spokojne,
zrównoważone, ustabilizowane życie. Jako człowiek pracowity, oszczędny i przyzwoity
uważa on, że nic więcej nie można od niego wymagać. Żona przyznaje mu te zalety, a mimo
to czuje się nieszczęśliwa, niewyżyta, „coś ją ponosi”.
Literatura zawiera mnóstwo przykładów takich par: pan i pani Bovary (Pani Bovary
Flauberta), kawaler des Grieux i Manon Lescaut (Historia Manon Lescaut i kawalera des
Grieux Prévosta), don José i Carmen (opera Carmen Bizeta) i in.

Jakkolwiek małżeństwa statyków z egzodynamiczkami są nieudane, to jednak z
upływem czasu stan ten się poprawia, statyk bowiem staje się po latach endostatykiem,
egzodynamiczka zaś egzostatyczką, a to już jest kontrastowa konfiguracja charakterologiczna,
dzięki czemu małżeństwo może się stać udane, jeśli tylko przetrwa do tego czasu.
Konfiguracja BC — AB
O ile w konfiguracji C—B egzostatyk może mieć sympatię do statyka za to, że
nauczył go zasad, a w konfiguracji B—A statyk może mieć sympatię do endodynamika za to,

że nauczył go z przyswojonych zasad korzystać, to konfiguracja BC—AB nie sprzyja
359

powstawaniu poddańczości ani jednego, ani drugiego rodzaju. Wynika to stąd, że zarówno u
egzostatyka, jak i u endostatyka występuje odcień statyczny, natomiast różnica między nimi
polega na odcieniu egzodynamicznym u egzostatyka oraz odcieniu endodynamicznym u
endostatyka. Znaczy to, że endostatyk będzie usiłował przerabiać dynamizm egzostatyka na
przeciwny, a egzostatyk będzie się temu opierał. Przykładem może tu być sytuacja, gdy ojciec
uprawiający np. zawód inżyniera usiłuje nakłaniać do obrania tego zawodu swojego syna
mającego upodobania artystyczne, czego rezultatem jest tylko rozdrażnienie obu, zamiast
sympatii poddańczych i opiekuńczych.
Tym bardziej nie wchodzi w grę adoracja i protekcja.
Natomiast wchodzi w grę przywiązanie i miłość, gdyż klasy charakteru BC i AB są
zarazem przeciwne — była o tym mowa w związku z konfiguracjami przeciwnych klas
charakteru.
Konfiguracja B — A
Poddańczość u statyków i opiekuńczość u endodynamików są sympatiami
występującymi w związku z przygotowaniem statyka do sukcesji po endodynamiku, gdy
nadejdzie na to pora.
Na podobnym tle mogą również występować afekty adoracji i protekcji.
W małżeństwie statyka z endodynamiczką przedsiębiorcza żona wyżywa się w
działalności poza domem, którym zajmuje się z upodobaniem statyczny mąż, zresztą nie
zyskujący sobie przez to uznania żony, wyrażającej się o nim lekceważąco, że się do niczego
innego nie nadaje. Nierzadko spotykają go też przykrości ze strony sąsiadów i znajomych,
wytykających mu „babskie” zajęcia i uważających go za pantoflarza. Stroną rządzącą jest
oczywiście żona, zwłaszcza gdy to ona zarabia na utrzymanie domu. Gdy stroną zarobkującą
jest mąż, żona stale mu wytyka, że zadowala się pracą na niskim stanowisku i mało zarabia,
podczas gdy tylu innych o podobnych kwalifikacjach dawno już awansowało, kupiło sobie
samochody, ma zasobnie urządzone mieszkanie itp., i ponagla go do zrobienia jakiejś kariery,
a ponieważ nic z tego nie wychodzi, więc uważa go za niedołęgę, nie krępując się z
wyrażaniem tego poglądu w obecności innych osób. Mąż znosi to potulnie, nie znajdując
repliki, zdaje bowiem sobie sprawę, że to, co żona mówi, jest zgodne z rzeczywistością. Nie
rozumie on tylko, że nie ma w tym żadnej jego winy, nikt bowiem nie może „wyskoczyć ze
swej skóry”, tj. zmienić własnego charakteru. Podobną postawę, jak wobec żony, zajmuje
mąż wobec otoczenia — gdy trzeba załatwić jakąś sprawę w urzędzie, zwłaszcza u osób na
360

wyższych stanowiskach, czuje się onieśmielony i zwleka pod rozmaitymi pretekstami, np. że
to jest niepotrzebne albo niemożliwe, albo bezskuteczne, a w końcu do załatwienia sprawy
wypycha żonę, która zresztą załatwi ją dobrze.
W małżeństwie endodynamika ze statyczką odgrywają rolę różnice poczucia terenu
(tablica 15.2). Gdy przedsiębiorczy mąż jest zajęty myślami, jak pokonać trudności
pojawiające się w jego zamierzeniach, żona domatorka najchętniej porozmawiałaby o tym, że
dziecko spóźniło się do szkoły albo rozdarło pończochę. Wspinanie się męża po szczeblach
kariery żona uważa za niepotrzebne i nie warte tylu zabiegów, przecież „dobrze nam z tym,
co mamy”. Na odwrót, gdy żona podkreśla swoje poświęcenie, z jakim wykonuje uciążliwe
prace domowe, mąż dziwi się, że wkłada ona tyle serca w sprawy pozbawione większego
znaczenia. Żona jednak narzeka na prace domowe wcale nie dlatego, żeby się ich pozbyć, lecz

żeby uwydatnić ich ważność lekceważącemu je mężowi. Gdy w celu zlikwidowania tego
tematu mąż zaleci zatrudnienie służącej, żona odpowie, że brakuje na to pieniędzy, bo
utrzymanie domu drogo kosztuje. Gdy mąż dołoży na to osobne pieniądze, żona odpowie, że
znalezienie służącej jest niemożliwe. Nawet gdy służąca się znajdzie, w niczym nie zmieni to
sytuacji, żona będzie się nadal zapracowywać dowodząc, że nikt nie wykona pracy tak jak
ona sama. Mąż nie rozumie, dlaczego żona się zapracowuje, a żona nie rozumie, dlaczego
mąż nie docenia jej pracy. Mąż nie rozumie, dlaczego żona nie cieszy się jego sukcesami, a

żona nie rozumie, dlaczego mu na nich zależy. Podobno (według Zweiga), kiedy Cromwell
został dyktatorem, żona jego wolała pozostać w ich dotychczasowym dworku, w którym
„było nam tak dobrze”, niż przenieść się do pałacu w Londynie, na co Cromwell miał
odpowiedzieć: „w takim razie zostań w swoim małym szczęściu, skoro nie dorosłaś do
wielkiego”.
Małżeństwa endodynamik — statyczka są nie tylko nieudane, ale z upływem czasu
stan ten jeszcze się pogarsza. Niemniej są to małżeństwa dość trwałe, statyczna żona bowiem
spełnia w życiu endodynamicznego męża cenną dla niego funkcję: uwalnia go od troski o
sprawy, w których statycy są niezastąpieni, jak np. prowadzenie domu, utrzymywanie w nim
ładu, dbałość o wychowanie dzieci, itp. Dlatego też endodynamiczny mąż postara się raczej o
egzodynamiczną kochankę niż dopuści do rozwodu, który zdezorganizowałby mu
funkcjonujący sprawnie mechanizm w pewnej strefie jego życia.
Konfiguracje charakterologiczne: C—BC, BC—B, B—AB, AB—A, C—AB, BC—A
nie wymienione w tablicy 17.1, nie wymagają szczegółowego omawiania, gdyż stanowią
361

tylko przypadki pośrednie między konfiguracjami już omówionymi: konfiguracja C—BC jest
pośrednia między C—B, C—C, konfiguracja BC—B jest pośrednia między B—B i C—B itp.
Na przykład, w konfiguracji B—AB, w stosunku do partnera B partner AB ma
tendencje pośrednie między przyjaźnią a protekcją („starszy kolega”).
Charakter Makbeta (AB) i charakter jego żony (A) stanowią konfiguracje
charakterologiczną AB—A, a więc pośrednią między konfiguracjami A—A i B—A. Dlatego
też Makbet jest traktowany przez żonę jako coś pośredniego między wspólnikiem (A) a
wykonawcą (B).
Biorąc pod uwagę przejawy dynamizmu (rozdział 15) można sformułować szereg
twierdzeń dotyczących małżeństw statyków (B) z dynamikami (A lub C).
Małżeństwo statyka z dynamikiem jest zawsze nieudane.
O naprawienie nieudanego małżeństwa zabiega statyk, nigdy dynamik.
Statyk nie stara się zmienić własnego postępowania, lecz postępowanie dynamika.
Do sukcesów zawodowych dynamika statyk odnosi się obojętnie, bardziej ceni wbicie
gwoździa w ścianę lub zrobienie porządku w szafie.
Statyk cierpi z powodu niedoceniania jego pracowitości przez dynamika.
Cechy charakteru dynamika statyk uważa za wady, z których chce go wyleczyć.
Statyk łatwiej wybacza dynamikowi jego postępowanie niż jego poglądy.
Ze strony dynamika statyk łatwiej znosi krzywdy niż kłamstwa.
Statyk ulega złudzeniu, że spowoduje zmianę postępowania dynamika, gdy dowiedzie
prawdziwości stawianych mu zarzutów.
Statyk bezskutecznie odwołuje się do poczucia przyzwoitości u dynamika.
Sceny małżeńskie rozpoczyna statyk wysuwaniem pretensji, kończy zaś dynamik
wyjściem z domu.
Statyk wyczekuje powrotów dynamika, o których nigdy nie wie, kiedy nastąpią.
Od dynamika statyk żąda wierności z obowiązku, a nie z miłości.
Dynamik zdradza statyka nie dlatego, że mu się statyk nie podoba, lecz dlatego że mu
się podoba inny dynamik, o przeciwnym dynamizmie.
Statyk nie zdradza dynamika, nie dlatego, żeby nie sprawiać mu przykrości, lecz
dlatego, że nie lubi zdrady.
W rozpadającym się małżeństwie statyka z dynamikiem tylko statyk zadba należycie o
dzieci.
362

Przy rozejściu się małżeństwa statyka z dynamikiem stroną odchodzącą jest dynamik.
W dotychczasowych rozważaniach konfiguracje charakterologiczne były traktowane
ogólnie, tylko z punku widzenia odpowiedniości między dynamizmami (klasami charakteru)
partnerów, przy czym rozróżniono odpowiedniości charakterów polegające na jednakowości
lub różnicy czy też przeciwieństwie dynamizmów, zależnie od charakterologicznych potrzeb
partnerów.
Obecnie przejdziemy do omówienia szczegółów związanych z szerokością charakteru
oraz jej składnikami, tj. tolerancją i podatnością.
W związku z tym będą rozróżniane:
 d o b r a n i e c h a r a k t e r ó w , czyli konfiguracja charakterologiczna, w której

występuje odpowiedniość tolerancji partnerów,
 d o p a s o w a n i e c h a r a k t e r ó w , czyli konfiguracja charakterologiczna, w

której braki w doborze charakterów są wypełnione przez podatności partnerów.
Dobranie i dopasowanie charakterów może być zupełne lub tylko częściowe, a nawet

żadne (niedobranie, niedopasowanie). Ilustruje to rys. 17.2, na którym zakres dobrania
charakterów został uwydatniony przez zakreskowanie, a zakres dopasowania charakterów
przez wykropkowanie.

363

Rys. 17.2 Dobranie i dopasowanie charakterów

Rys. 17.2 a przedstawia konfigurację charakterologiczną, w której pełnemu zakresowi
tolerancji jednego partnera odpowiada pełny zakres tolerancji drugiego partnera. Jest to
zupełne dobranie charakterów. Podatności partnerów nie odgrywają tu żadnej roli, ponieważ
wszystko, co robi jeden partner, spotyka się z aprobatą drugiego, bez wywierania
jakiegokolwiek nacisku. Inaczej mówiąc, żaden partner nie musi być ustępliwy wobec
upodobań pozostałego partnera, gdyż są to upodobania odpowiadające jego własnym.
Rys. 17.2 b przedstawia konfigurację charakterologiczną, w której część tolerancji
jednego partnera odpowiada tolerancji drugiego partnera, a pozostała część odpowiada jego
podatności. Jest to więc częściowe dobranie charakterów przy zupełnym dopasowaniu.
Inaczej mówiąc, jest to przypadek, gdy jednemu partnerowi odpowiadają pewne upodobania
drugiego partnera, a wobec pozostałych jest ustępliwy.
Rys. 17.2 c przedstawia konfigurację charakterologiczną, w której część tolerancji
jednego partnera odpowiada tolerancji drugiego partnera, inna część odpowiada jego
podatności, a pozostała część nie ma odpowiednika. Jest to więc częściowe dobranie
364

charakterów przy częściowym dopasowaniu. Inaczej mówiąc, jest to przypadek, gdy jednemu
partnerowi odpowiadają pewne upodobania drugiego partnera, wobec innych jego upodobań
jest ustępliwy, a wobec pozostałych jest nieustępliwy.
We wszystkich powyższych przypadkach występuje odpowiedniość dynamizmów
(klas charakterów), a jednak, jak widać, nie zapewnia to jeszcze zupełnego dobrania lub
choćby tylko dopasowania charakterów.
Jeszcze gorzej sprawy wyglądają, gdy nie ma odpowiedniości dynamizmów, tj. gdy
tolerancje partnerów są względem siebie przesunięte. Wówczas na pewno nie ma zupełnego
dobrania charakterów, a co najwyżej może być ich dopasowanie, o czym jest mowa poniżej.
Rys. 17.2 d przedstawia konfigurację charakterologiczną, w której tolerancje
partnerów odpowiadają sobie częściowo, a w pozostałych częściach odpowiadają
podatnościom partnerów. Jest to więc częściowe dobranie charakterów przy zupełnym
dopasowaniu obustronnym. Inaczej mówiąc, jest to przypadek, gdy partnerom odpowiadają
pewne ich upodobania, a wobec pozostałych są wzajemnie ustępliwi.
Rys. 17.2 e przedstawia konfigurację charakterologiczną, w której tolerancje
partnerów częściowo sobie odpowiadają, częściowo odpowiadają ich podatnościom, a w
pozostałych częściach nie mają odpowiedników. Jest to więc częściowe dobranie charakterów
przy częściowym dopasowaniu obustronnym. Inaczej mówiąc, jest to przypadek, gdy
partnerom odpowiadają pewne ich upodobania, wobec innych upodobań są wzajemnie
ustępliwi, a wobec pozostałych są nieustępliwi.
Rys. 17.2 f przedstawia konfigurację charakterologiczną, w której tolerancje
partnerów nie odpowiadają sobie, ale częściowo odpowiadają ich podatnościom. Jest to więc
niedobranie charakterów przy częściowym dopasowaniu obustronnym. Inaczej mówiąc, jest
to przypadek, gdy żadnemu partnerowi nie odpowiadają upodobania pozostałego partnera,
przy czym wobec pewnych upodobań partnerzy są wzajemnie ustępliwi, wobec pozostałych
zaś są nieustępliwi.
Rys. 17.2 g przedstawia konfigurację charakterologiczną, w której tolerancje
partnerów nie odpowiadają sobie, jest to więc zupełne niedobranie charakterów. Gdyby
partnerzy mieli przy tym małe podatności, byłoby to również niedopasowanie charakterów.
Jedynie przy dużych podatnościach mogłoby występować częściowe dopasowanie, tzn.
dopiero daleko idąca ustępliwość jednego partnera zapewniałaby niewielki margines
zgodności z upodobaniami drugiego partnera.

365

Tak więc, im mniejsza jest odpowiedniość dynamizmów oraz im mniejsza jest
tolerancja jednego partnera od tolerancji drugiego partnera, tym mniejsze jest dobranie
partnerów. Im mniejsze są podatności partnerów, tym mniejsza jest możliwość dopasowania
charakterów.
W odróżnieniu od dobrania charakterów, zawsze wywołującego zadowolenie
partnerów, dopasowanie charakterów jest tylko znośne i to tym mniej, im większa część
podatności jest potrzebna do zapewnienia dopasowania charakterów. Niedopasowanie
charakterów jest nie do zniesienia.
Nieznajomość pojęcia szerokości charakterów, a zwłaszcza nieodróżnianie tolerancji
od podatności, a więc i dobrania od dopasowania, jest źródłem konfliktów powstających na
tle przeświadczenia, że człowiek jest z gumy, którą można dowolnie rozciągać, jeżeli
zastosuje się dostatecznie dużą siłę. Chce się niemożliwości: wymuszenia tendencji
pozytywnych.
Na przykład, wymaga się, żeby dzieci adorowały rodziców, uczniowie — nauczycieli,
podwładni — zwierzchników itp., żąda się „uznawania autorytetu”. Albo uważa się, że z racji
małżeństwa mąż „powinien” kochać żonę, a żona męża. Kto zaś nie czuje tego, co
„powinien”, ten najwidoczniej „nie chce”, zasługuje więc na potępienie. Niezliczone zbrodnie
zostały popełnione przez urażonych władców i zdradzonych małżonków.
Tymczasem autorytet zdobywa się charakterem, a nie represjami. Adoracja, miłość są
tendencjami, tendencje zaś wynikają z konfiguracji charakterologicznych, z tolerancji, a nie z
podatności, tendencji nie można wymusić. Dobranie charakterów jest albo go nie ma, a jeżeli
go nie ma, to się go siłą nie spowoduje. Można spowodować co najwyżej dopasowanie w
zakresie podatności. Ale dopasowanie to walka, tym ostrzejsza i tym trudniejsza do wygrania,
im bliżej granicy podatności, a niemożliwa do wygrania poza tą granicą.
Przy omawianiu rys. 17.2 nie wspomniano, czy chodzi o jednakowość, czy o
następczość, czy też o przeciwieństwo klas charakteru, gdyż we wszystkich tych przypadkach
można tak dobrać układ osi dynamizmu, żeby sprawdzanie odpowiedniości charakterów
sprowadzało się do porównywania odcinków przedstawiających tolerancje, znajdujących się
jeden nad drugim.
Gdy chodzi o jednakowość klas charakteru, osie dynamizmu powinny być skierowane
w tę samą stronę, jedna naprzeciw drugiej. Na rys. 17.3a uwydatniono dobranie charakterów
w przypadku przyjaźni egzodynamików (C—C), statyków (B—B) i endodynamików (A—A).

366

Rys. 17.3 Dobranie charakterów ze względu na klasy charakteru
a) jednakowe, b) następcze, c) przeciwne

Gdy chodzi o następczość klas charakteru, osie dynamizmu powinny być skierowane
w tę samą stronę, przesunięte względem siebie. Na rys. 17.3b uwydatniono dobranie
charakterów w przypadku protekcji i adoracji między statykiem i egzodynamikiem (B—C)
oraz między endodynamikiem i statykiem (A—B). Nawiasem mówiąc, rysunek ten
uwidocznia, że egzodynamik nie może być niczyim protektorem (dlatego nikt nie oddaje się
pod opiekę dziecka), a endodynamik niczyim adoratorem (dlatego nikt jeszcze nie widział
religijnego bankiera).
Gdy chodzi o przeciwieństwo klas charakteru, osie dynamizmu powinny być
skierowane w przeciwne strony. Na rys. 17.3c uwydatniono dobranie charakterów w
przypadku miłości między egzodynamikami i endodynamikami (C—A, A—C) oraz między
statykami (B—B).
Z rys. 17.3 można wysunąć następujące wnioski co do wpływu czasu na dobranie
charakterów.
Ponieważ z biegiem życia charakter zmienia się w kierunku C — B — A, więc
przyjaźń egzodynamików (C—C) staje się z czasem przyjaźnią statyków (B—B), a w dalszej
przyszłości przyjaźnią endodynamików (A—A). Znaczy to, że dobranie charakterów pod
względem jednakowości klas charakteru utrzymuje się z upływem czasu.
Podobnie protekcja i adoracja między statykiem i egzodynamikiem (B—C) staje się z
czasem protekcją i adoracją między endodynamikiem i statykiem (A—B). Znaczy to, że
367

również dobranie charakterów pod względem następczości klas charakteru utrzymuje się z
upływem czasu. Jako przykład można wskazać, że z dobrych stosunków między młodymi
rodzicami a ich dziećmi powstają równie dobre stosunki między starszymi rodzicami a ich
dorosłymi już potomkami.
Natomiast inaczej jest z dobraniem charakterów pod względem przeciwieństwa klas
charakteru. Jest ono przemijające, gdyż tolerancje partnerów przesuwają się w przeciwnych
kierunkach.

Rys. 17.4 Ewolucja dobrania charakterów pod względem ich przeciwieństwa

368

Dokładniej widać to na rys. 17.4, przedstawiającym kolejne stany dobrania
charakterów pod względem przeciwieństwa charakterów na przykładzie partnerów, z których
na początku rozważań (stan 1) jeden jest egzostatykiem, drugi zaś statykiem (konfiguracja
BC—B). Z upływem czasu tolerancje tych partnerów coraz bardziej zachodzą na siebie, aż
nastąpi przeciwieństwo tolerancji w pełnym ich zakresie, tj. zupełne dobranie charakterów
(stan 3). Z dalszym jednak upływem czasu tolerancje rozsuwają się, a zatem zakres
przeciwieństwa charakterów maleje i w końcu zanika, czyli następuje zupełne niedobranie
charakterów (stan 7 i dalsze).
Tym się objaśnia, dlaczego „miłość nie trwa wiecznie”. Partnerzy w miłości są jak
patrzący na siebie pasażerowie mijających się pociągów — okna ich zbliżają się, aż znajdą się
naprzeciw siebie, a potem mogą się już tylko coraz bardziej oddalać.
Na szczęście jest to proces dość powolny. Jeśli wziąć pod uwagę, że na przejście do
następnej klasy charakteru, np. z BC do B, z B do AB itp., potrzeba przeciętnie dwadzieścia
kilka lat (rozdział 15), to jest to właśnie okres czasu, w którym przykładowi partnerzy z rys.
17.4 przechodzą od konfiguracji BC—B (stan 1) do konfiguracji B—AB (stan 5), czyli od
połowicznego dobrania charakterów (tj. opartego na połowie zakresu tolerancji), poprzez
zupełne dobranie charakterów, znów do połowicznego dobrania charakterów. A przy tym na
połowę tego okresu (od stanu 2 do stanu 4) przypada niemal zupełne dobranie charakterów.
Jest w tym jednak pułapka. Oto stan 2 i stan 4 (podobnie jak stan 1 i stan 5) cechują
się takim samym stopniem dobrania charakterów, ale zachodzi między nimi zasadnicza
różnica — jak między dwoma alpinistami znajdującymi się na tej samej wysokości, z których
jeden idzie pod górę i może znaleźć się na szczycie, drugi zaś schodzi z góry i znajdzie się na
dole.
Chodzi o to, że stan 2 to j e s z c z e niezupełnie dobranie charakterów — zupełne
dobranie charakterów dopiero nastąpi. Ludzie, którzy pobierają się przy podobnego rodzaju
konfiguracji charakterologicznej, czeka przyszłość jeszcze lepsza.
Natomiast stan 4 to j u ż niezupełne dobranie charakterów — zupełne dobranie
charakterów nie nastąpi nigdy. Przeciwnie, dobranie charakterów będzie tylko maleć. Ludzie,
którzy pobierają się przy podobnego rodzaju konfiguracji charakterologicznej, czeka tylko
coraz gorsza przyszłość, w której będą usiłowali zrozumieć, dlaczego jest im tak źle, skoro na
początku było prawie dobrze.
A zatem w sprawach doboru małżeńskiego, oprócz rozeznania aktualnej sytuacji
charakterologicznej warto wiedzieć, czy jest ona z a c h ę c a j ą c a , tj. będzie prowadzić do
369

wzrastania dobrania charakterów, czy też z n i e c h ę c a j ą c a , tj. będzie prowadzić do
zmniejszania się dobrania charakterów.
Jeśli dla wszystkich 15 konfiguracji charakterologicznych prześledzimy zmiany w
sposób przedstawiony na rys. 17.4, to otrzymuje się następujące wyniki:
— w 3 konfiguracjach: C—A, BC—AB, B—B występuje zupełne dobranie
charakterów, które w przyszłości będzie nieco maleć,
— w 2 konfiguracjach: C—AB, BC—B występuje prawie zupełne dobranie
charakterów, które stanie się zupełne,
— w 2 konfiguracjach: C—B, BC—BC występuje połowiczne dobranie charakterów,
które będzie wzrastać i w późniejszym okresie stanie się zupełne,
— w 2 konfiguracjach: B—A, AB—AB występuje połowiczne dobranie charakterów,
które będzie maleć i w późniejszym okresie stanie się niedobraniem,
— w 2 konfiguracjach: BC—A, B—AB występuje prawie zupełne dobranie
charakterów, które będzie maleć coraz bardziej,
— w 2 konfiguracjach występuje niedobranie (C—C) lub prawie niedobranie (C—
BC) charakterów, które tylko niewiele będzie maleć,
— w 2 konfiguracjach występuje niedobranie (A—A) lub prawie niedobranie (AB—
A) charakterów, które jeszcze bardziej będzie wzrastać.
Wskutek braku znajomości tych spraw osoby postronne często nakłaniają niezbyt
dobranych małżonków do wyrozumiałości, kompromisów, wzajemnych ustępstw itp. Jest to
w istocie apelowanie do ich podatności i zmierza do wypełnianie braków dobrania
charakterów za pomocą dopasowania.
Dopasowanie jednak to nie to samo, co dobranie. Rady takie mogą być przydatne
tylko w małżeństwach o wzrastającym dobraniu, i to bynajmniej nie dlatego jakoby
dopasowanie mogło je uszczęśliwić, lecz dlatego że cierpliwość pozwoli im doczekać się
większego dobrania. Natomiast są one szkodliwe dla małżeństw o malejącym dobraniu,
ponieważ wywołują mniemanie, że skoro zamiast spodziewanej poprawy następuje dalsze
pogarszanie, to najwidoczniej wysiłki zmierzające do naprawienia małżeństwa były za słabe i
wobec tego powinny być wzmożone. Kiedy po latach ustępliwości własnej i wymuszania
ustępliwości partnera nadejdzie wreszcie zrozumienie beznadziejności wysiłków, jest już
zwykle za późno na ułożenie sobie życia na nowo, z właściwszym partnerem. Zamiast tego
należało rozstać się w porę z partnerem, z którym konfiguracja charakterologiczna była
zniechęcająca.
370

Na osobną uwagę zasługują przypadki, w których dobranie charakterów jest znaczne,
a jednak niewielkiego braku dobrania nie udaje się wypełnić dopasowaniem, gdyż partner o
mniejszej tolerancji ma przy tym bardzo małą podatność. Utrzymuje się więc marginesowy
zakres niedopasowania wywołujący niedosyt u partnera o większej tolerancji. Niedosyt ten
znika, gdy pojawi się trzeci partner, zapewniający dobranie charakterów w tym zakresie.
Ilustruje to rys. 17.5 — u jednego partnera (Y), niezupełnie usatysfakcjonowanego we
współżyciu z drugim partnerem (X), powstaje t e n d e n c j a

wyrównawcza w

stosunku do trzeciego partnera (Z).

Rys. 17.5 Tendencja wyrównawcza

Wobec marginesowości zakresu niedopasowania nie ma tam miejsca na tendencje
wyrównawcze w postaci afektu lub chociażby sympatii, lecz co najwyżej na transakcje
(„utrzymywanie przyjaciółki”) lub tylko ambicje („uwodzicielskie przygody”), nie mówiąc
już o poprzestaniu na aspiracjach („przynajmniej sobie pomarzyć”).
Jako dość typowy przykład można wymienić małżeństwo między statyczką o małej
podatności i statykiem o odcieniu endostatycznym. Nie znajdując odcienia egzostatycznego w
charakterze swojej pryncypialnej i kategorycznej żony, mąż wyrównuje sobie ten brak przez
szukanie towarzystwa egzostatyczek, wnoszących w jego życie nieco wesołości i
rozluźnienia. Nie zamierzając bynajmniej odejść od żony, której charakter jest dla niego
sprawą główną, nabiera swoje pocieszycielki na stary chwyt, że „żona go nie rozumie”,
dopóki nie spostrzegą, że są dla niego tylko „boczną drogą”. Bywało to nieraz tematem
powieści, sztuk teatralnych i filmów. Z dawniejszych filmów można tu wymienić Boczną
drogę (z Ireną Dunne), a z nowszych Garsonierę (z Shirley MacLane).

Tendencje wyrównawcze bynajmniej nie muszą mieć posmaku erotycznego. Często
jest to zaledwie chęć wyskoczenia do pobliskiego baru, aby się tam pośmiać z kolegami przy
piwie.
371

Poza tym tendencje wyrównawcze są zjawiskiem charakterologicznym dość
rozległym, na przykład mogą występować na tle pracy zawodowej, przybierając formy
amatorstwa. Można tu wymienić lokalnych działaczy społecznych (przy zawodowym braku
możliwości organizowania — niedosyt endostatyczny), uczestników lokalnych zespołów
muzycznych lub teatralnych (przy zawodowym braku możliwości popisywania się —
niedosyt egzostatyczny) itp. Wszelki dyletantyzm to nic innego jak tendencje wyrównawcze
w stosunku do uprawianego zawodu. Przy dużym niedobraniu dyletantyzm zaczyna odgrywać
większą rolę niż zawód i nieraz staje się sam zawodem.
Ale rozważania na temat dobrania i dopasowania charakterów w małżeństwie,
konfiguracjach zachęcających i zniechęcających tudzież tendencjach wyrównawczych, to są
finezje, subtelności, „wyższa szkoła jazdy”, w porównaniu z odwieczną praktyką kojarzenia
małżeństw ze względu na żądania rodziców, koligacje, interesy majątkowe, narodowość,
wyznanie, środowisko i rozmaite inne rzeczy — tylko nie ze względu na charakter.
Aspirowanie do „małżeństwa z miłości” uchodziło u kojarzących za objaw niedowierzania
kojarzonych („brak znajomości życia”). Bo małżeństwa nie były sprawą osobistą, lecz
podlegały kojarzeniu. Nic dziwnego, że w takich warunkach małżeństwo udane stanowiło
przysłowiowy uśmiech losu. Powszechnym zjawiskiem były małżeństwa nieudane.
Zatajaniu prawdziwego stanu rzeczy służyła swoista cenzura obyczajowa —
uskarżanie się na nieudane małżeństwo uchodziło za nietakt i nieprzyzwoitość, a zerwanie
małżeństwa za skandal. Należało cierpieć w milczeniu, dla dobra dzieci, rodziny,
społeczeństwa i moralności. Powieść Flauberta Pani Bovary została potraktowana jako
niesmaczna, a Kochanek Lady Chatterley Lawrence'a jako nieobyczajna.
W miarę przemian społecznych interesy rodowe ustępowały miejsca walorom
osobistym, jak wykształcenie, zawód, stanowisko, w czym chodziło przede wszystkim o
podstawy finansowe małżeństwa.
Zaczęto nawet wspominać o roli charakteru, twierdząc odkrywczo, że do małżeństwa
trzeba mieć „dobry” charakter. W najlepszym razie dodawano do tego takie „szkolne” zalety
jak: stateczny, solidny, dzielny, pracowity, uczynny, taktowny, miły, nieegoistyczny,
wyrozumiały itp. O jakimkolwiek indywidualizowaniu charakterów jako odpowiednich dla
jednych partnerów, a nieodpowiednich dla innych, nie było mowy.
Ostatnio zaroiło się od publikacji na temat roli urozmaiconych „technik” seksualnych
w małżeństwie, co byłoby rozsądne, gdyby nie było stawianiem wozu przed koniem, tj.
wyobrażaniem sobie, że z zachowania seksualnego może wyniknąć dobranie partnerów,
372

podczas gdy jest wręcz przeciwnie. W małżeństwie charakterologicznie udanym nawet
nieporadny seks jest atrakcyjny (gdy w przyszłości stanie się sprawniejszy, utraci już urok
nowości), a w małżeństwie charakterologicznie nieudanym nawet wyrafinowany (a raczej
zwłaszcza wyrafinowany) seks wywołuje tylko wstręt („żeby się to jak najprędzej
skończyło”).
Autorom takich publikacji wydaje się, że udane małżeństwo może powstać między
każdym i każdą, jeśli tylko będą wiedzieć, gdzie partnera jak połechtać. O wiele rzetelniejszej
wiedzy o tych sprawach dostarcza wyobraźnia powieściopisarzy, uwydatniająca rolę, jaką
ludzkie charaktery odgrywają nawet w łóżku. Aby było śmieszniej, co odważniejszych
pisarzy okrzykuje się jako „pornografów”, a z powagą traktuje się bałamuctwa
pseudonaukowych „seksuologów”.
Jak dotychczas, w sprawach doboru małżeńskiego stosunkowo najwięcej warte jest
zdroworozsądkowe zalecenie, żeby polegać na „małżeństwie z miłości”. Nie należy go jednak
przeceniać, gdyż odczuwanie cudzego charakteru jako atrakcyjnego nie jest równoznaczne z
jego rozeznaniem, może bowiem być oparte na informacjach fałszywych, przedstawiających
c h a r a k t e r p o z o r n y zamiast rzeczywistego.
Utożsamianie charakteru pozornego z rzeczywistym będzie określane jako
złudzenie charakterologiczne.
Stosując metodę systemową (rozdział 4) w procesie rozpoznawania charakteru
jednego partnera przez drugiego można potraktować obu partnerów jako sprzężone ze sobą
systemy, w związku z czym w grę wchodzą oddziaływania trojakiego rodzaju: 1)
oddziaływanie partnera rozeznającego na partnera rozeznawanego, 2) oddziaływanie partnera
rozeznawanego na partnera rozeznającego, 3) oddziaływanie otoczenia na partnera
rozeznawanego. Biorąc pod uwagę wpływ każdego z tych oddziaływań otrzymuje się trzy
rodzaje złudzeń charakterologicznych.
Złudzenie charakterologiczne spowodowane oddziaływaniem partnera rozeznającego
na partnera rozeznawanego będzie określane jako o m y ł k a c h a r a k t e r o l o g i c z n a .
Podłożem omyłek charakterologicznych są potrzeby charakterologiczne partnera
rozeznającego i wynikające z nich tendencje, na których podstawie odróżnia on w
zachowaniu partnera rozeznawanego bodźce atrakcyjne dla siebie od bodźców awersyjnych.
Prowadzi to do decyzji przyczyniających się do ponawiania sytuacji obfitujących w bodźce
atrakcyjne, a do unikania obfitujących w bodźce awersyjne. Wskutek tego u partnera
rozeznającego powstaje wiele rejestratów informacji o atrakcyjnych cechach partnera
373

rozeznawanego, niewiele zaś o jego cechach awersyjnych. Cały więc zbiór zarejestrowanych
informacji przedstawia charakter pozorny partnera rozeznawanego, „lepszy” od jego
charakteru rzeczywistego (w przypadku tendencji negatywnych jest odwrotnie: charakter
pozorny wroga jest „gorszy” od rzeczywistego). Krótko mówiąc, każdy widzi u swego
partnera głównie to, co widzieć pragnie.
Na przykład dziecko pragnie adorować, co wywołuje u niego wyidealizowany obraz
matki — protektorki, a pragnienie protegowania wywołuje u matki wyidealizowany obraz jej
dziecka — pupilka.
Podobnie partner rozeznający, nurtowany pragnieniami matrymonialnymi, widzi u
partnera rozeznawanego głównie pożądane cechy charakteru, tj. przeciwne do jego własnego
dynamizmu.

Na

przykład,

endodynamik

widzi

u

egzostatyka

przede

wszystkim

egzodynamizm i będzie starał się stwarzać sytuacje sprzyjające przejawianiu się tego właśnie
rysu charakteru, co w rezultacie utrwali mu wyobrażenie egzodynamicznego charakteru
pozornego, zamiast egzostatycznego charakteru rzeczywistego. U tegoż egzostatyka, jako
partnera rozeznawanego, statyk widziałby przede wszystkim statyzm (przypominam, że
przeciwieństwem statyzmu jest właśnie statyzm!) i stwarzałby sytuacje utrwalające mu
wyobrażenie statycznego charakteru pozornego zamiast egzostatycznego charakteru
rzeczywistego.

Zarówno

endodynamik,

jak

i

statyk

popełniliby

więc

omyłki

charakterologiczne, spowodowane ich własnym charakterem (i dlatego różniące się od siebie)
oraz własnym postępowaniem wobec egzostatyka jako partnera rozeznawanego. Do
rozeznania jego charakteru rzeczywistego doszliby dopiero później, w rozmaitych sytuacjach
narzuconych przez okoliczności zewnętrzne (a życie małżeńskie obfituje w takie sytuacje).
Nawiasem mówiąc, na omyłce statyk wyszedłby lepiej, endodynamik gorzej, jako że do
małżeństwa konfiguracja BC—B jest zachęcająca, a konfiguracja BC—A jest zniechęcająca.
Ale byłaby to dopiero sprawa przyszłości.
Utrata złudzenia charakterologicznego jest bolesna, jako równoznaczna z utratą
przeświadczenia o zgodności między własnym charakterem a sytuacją (rozdział 13), toteż nikt
nie jest skłonny uwierzyć, że popełnił omyłkę. Zamiast tego sądzi, że partner znalazł się pod
czyimś „złym wpływem” i wobec tego usiłuje go „wychowywać”. Oczywiście, bez
powodzenia. Niestety, kocha się nie człowieka, lecz własne o nim wyobrażenie.
Omyłkom charakterologicznym w rozeznawaniu partnera zapobiegają sytuacje
sięgające granic jego tolerancji, gdyż tylko wtedy granice te mogą się ujawnić. Nie służyło
374

temu dobrze (a raczej nie miało służyć!) klasyczne „polowanie na męża” (lub żonę),
zapewniające swatanej parze warunki cieplarniane (których końcowym akordem było
wyprawienie jej w komfortową podróż poślubną). Tymczasem przeżycie jednego zatargu lub
niebezpiecznego incydentu pozwala lepiej poznać charakter partnera niż pójście sto razy do
teatru, kina lub na tańce.
Nawiasem mówiąc, dziewczęta, które pierwszy raz w życiu spotkały się u partnera z

żądaniem „dowodu miłości”, przeżywają dylemat, czy to żądanie spełnić, choć nie mają na to
jeszcze ochoty, czy też odmówić, ryzykując utratę zrażonego partnera. Tymczasem nie ma się
tu nad czym zastanawiać — oczywiście, odmówić! W interesie dziewczyny jest poznać
charakter partnera, tj. granice jego tolerancji, to zaś będzie możliwe nie wtedy, gdy zacznie jej
rozsuwać kolana, lecz wtedy, gdy będzie musiał się od tego powstrzymać. Poza tym seks jest
dla dwojga chcących, a nie dla takich, z których jedno szantażuje drugie: „jeżeli się nie
zgodzisz, to żegnaj!”. I wreszcie, tego rodzaju szantaż ze strony amatora „dowodu miłości”
sam jest dowodem, że z jego strony nie ma miłości ani nawet sympatii, a jest co najwyżej
ambicja (przyjemność za trochę zabiegania) lub tylko aspiracja (przyjemność bez zabiegania),
czyli coś z samego dołu drabiny tendencji — akurat odwrotnie do tego, co się niemądrym
dziewczętom wydaje.
Znakomitą ilustracją literacką omyłek charakterologicznych jest Cyrano de Bergerac
Rostanda. W występującym tam trójkącie osób Cyrano jest egzostatykiem, Krystian
statykiem, Roksana zaś endostatyczką. Dobraną parę stanowi więc Cyrano i Roksana, ale
Roksana popełniła dwie omyłki charakterologiczne: Cyrana (taki dzielny!) uważa za
endostatyka, a Krystiana (taki ładny!) za egzostatyka — nie dziw, że dla Cyrana ma przyjaźń,
a dla Krystiana miłość.
Kiedy Cyrano dla niej właśnie popisuje się efektowną szermierką, nie domyślająca się
jego uczuć Roksana (która jako endostatyczka lubi wszystko organizować) zaraz sobie
uplanowała, żeby nakłonić go do zapewnienia Krystianowi ochrony w światku zabijaków o
byle co wymachujących szpadą. Rzekomemu endostatykowi trafnie przeznacza rolę
protektora rzekomego egzostatyka.
Omyłka Roksany co do Krystiana o mało jej się nie ujawniła w słynnej scenie
balkonowej. Gdy statyczny Krystian wyobraża sobie prostolinijnie, że skoro powiedział
„kocham cię”, to już nic nie stoi na przeszkodzie do namacalnego objawienia miłości.
Roksana przyhamowuje jego zapały pytaniem: „to już wszystko?” Bo z endostatyczką tak
prosto nie pójdzie, do podniecenia erotycznego trzeba jej deklamować o miłości,
375

perswazyjnie napierać, stopniowo rozbrajać. Ale potrafi to tylko egzostatyk. Ukryty w cieniu
nocy Cyrano próbuje Krystianowi podpowiadać („to już lepiej” — kwituje z uznaniem
Roksana), a w końcu sam za niego wygłasza miłosne stylizacje. „Chodź” — przyzwala
wreszcie Krystianowi Roksana, należycie już rozgrzana do amorów. Co prawda, zamiast tego
przychodzi im zająć się ceremonią ślubu, pośpiesznie zaaranżowanego przez Roksanę wobec
zakusów hrabiego de Guiche, który mszcząc się za to, wysyła zaraz młodzieńca na wojnę z
Hiszpanami.
Roksana nie zrozumiała swej omyłki również później, w obozie pod Arras, dokąd
potrafiła (endostatyzm!) przedostać się przez szeregi Hiszpanów, a w dodatku przewieźć

żywność dla oblężonych. Natomiast zrozumiał ją Krystian, gdy Roksana wyraziła zachwyt
nad miłosnymi listami od niego (w rzeczywistości pisanymi przez Cyrana w imieniu
Krystiana, ale bez jego wiedzy). Nie mogąc jej powiedzieć prawdy, co byłoby okrutne, ani
zataić, co byłoby nieuczciwe, Krystian wybrał śmierć w bitwie.
Upłynęło czternaście lat, w ciągu których Roksana żyła wspomnieniami uczuć do
ukochanego egzostatyka, odczytując wielokrotnie jego listy, i nie mając pojęcia, że był nim
tenże Cyrano, który regularnie ją odwiedza przynosząc wieści z miasta. Nagle zrozumiała
swoje obie omyłki naraz, gdy przy wspominkach o Krystianie, na jej życzenie, Cyrano zaczął
czytać owe listy na głos. Czytał je jednak jak autor, a nie jak lektor, i bez patrzenia na listy,
bo już było mroczno, a znał je na pamięć.
Ale Roksana nie rzuciła się mu na szyję, bo to już nie była taka sama Roksana ani taki
sam Cyrano. Czas zrobił swoje — charakter Roksany przesunął się od endostatyzmu do
endodynamizmu, a charakter Cyrana od egzostatyzmu ku statyzmowi (co znalazło wyraz w
pryncypialności, z jaką piętnował nadużycia wielmożów, i za co został śmiertelnie poraniony
przez ich najemników). W takiej konfiguracji charakterologicznej jest miejsce na uczucia
protekcyjne u Roksany i adoracyjne u Cyrana, i w takiej też tonacji sztuka się kończy.
Złudzenie charakterologiczne spowodowane oddziaływaniem partnera rozeznawanego
na

partnera

rozeznającego

będzie

określane

jako

mistyfikacja

charakterologiczna.
Mistyfikacja charakterologiczna powstaje, gdy partner rozeznawany zachowuje się
tak, żeby partner rozeznający, zamiast wyobrażenia rzeczywistego charakteru partnera
rozeznawanego, wytworzył sobie wyobrażenie określonego charakteru pozornego. Jest to
więc wprowadzanie partnera rozeznającego w błąd przez udawanie określonego charakteru.

376

Można rozróżniać udawanie charakteru zgodnego bądź niezgodnego z potrzebami
charakterologicznymi partnera rozeznającego.
Udawanie charakteru zgodnego z potrzebami charakterologicznymi partnera
rozeznającego wywołuje u niego atrakcję, toteż bywa (często) spotykane jako nabieranie osób
o niezaspokojonych potrzebach charakterologicznych (np. samotnych, podstarzałych,
nieurodziwych itp.) w celu uzyskania od nich określonych korzyści.
Jako przykłady można wymienić pieczeniarzy nadskakujących żądnym pochlebstw
władcom w celu uzyskania awansu, młode intrygantki udające „anioły dobroci” wobec
bogatych starców w celu uzyskania zapisu w testamencie itp. („nabieranie na adorację”).
Podobnie jest z uwodzicielami nęcącymi osamotnione kobiety perspektywą małżeństwa, aby
je wykorzystać do erotycznych przygód lub wyłudzać pieniądze („nabieranie na miłość”).
Zmistyfikowani nie dowierzają, gdy im ktoś „otwiera oczy”, ale gdy wreszcie uwierzą,
następuje w nich ostry przerzut od tendencji pozytywnych do negatywnych (np. od miłości do
nienawiści).
Udawanie charakteru niezgodnego z potrzebami charakterologicznymi partnera
rozeznającego wywołuje u niego awersję, toteż bywa (rzadko) spotykane jako szlachetna
rezygnacja z własnego dobra i poświęcenie dla cudzego. Tego rodzaju sprawy bywają raczej
tematem literackich fikcji niż rzeczywistymi faktami.
Jako przykład można wymienić Małgorzatę z Damy Kameliowej Dumasa (czyli
Violettę z Traviaty Verdiego), która zgrywa się na ladacznicę, aby się obrzydzić ukochanemu
(na prośbę jego ojca, a dla dobra jego siostry, której jakoby romans brata miał uniemożliwić
szczęśliwe zamążpójście).
Złudzenie charakterologiczne spowodowane oddziaływaniem otoczenia na partnera
rozeznawanego będzie określane jako k o n f o r m i z a c j a c h a r a k t e r o l o g i c z n a .
Konformizacja charakterologiczna występuje, gdy zamiast wytwarzania sytuacji
zgodnej z charakterem (rzeczywistym) człowieka, wytwarza się u niego charakter (pozorny)
zgodny z sytuacją.
Zjawisko to wymaga bliższego objaśnienia.
Jeżeli w otoczeniu człowieka bywają sytuacje różnorodne, to spowodowane tym
rejestraty skojarzeń atrakcyjnych będą ułatwiać powstawanie decyzji przyczyniających się do
ponawiania sytuacji zgodnych z charakterem tego człowieka, a rejestraty skojarzeń
awersyjnych będą utrudniać powstawanie decyzji prowadzących do sytuacji niezgodnych z

377

jego charakterem. Dzięki temu zachowanie człowieka będzie ujawniać jego rzeczywisty
charakter.
Natomiast jeżeli zawsze występuje tylko jeden rodzaj sytuacji, to spowodowane tym
rejestraty skojarzeń nie będą umożliwiać odróżniania sytuacji tego rodzaju od sytuacji innych
rodzajów (wskutek braku skojarzonych z nimi rejestratów), a więc i powstawania decyzji
dotyczących takich sytuacji. Wobec tego będą powstawać tylko decyzje dotyczące jednego
rodzaju sytuacji tak, jak gdyby to były jedyne decyzje, do jakich człowiek jest zdolny. Jego
zachowanie nie będzie więc ujawniać charakteru rzeczywistego, lecz pewien charakter
pozorny, stwarzając złudzenie, że taki właśnie jest charakter rzeczywisty.
Takiemu złudzeniu, spowodowanemu przez otoczenie ulega zarówno partner
rozeznawany (tj. nie orientujący się, że charakter, jaki sobie przypisuje, jest pozorny), jak i
partner rozeznający (tj. nie orientuje się, że charakter, jaki przypisuje partnerowi
rozeznawanemu, jest pozorny). Jest to więc osobny rodzaj złudzenia charakterologicznego,
nie polegający ani na omyłce partnera rozeznającego ani na mistyfikacji partnera
rozeznawanego.
Konformizacja charakterologiczna może być zamierzona lub nie zamierzona (przez
ludzi z otoczenia partnera rozeznawanego).
Nie zamierzona konformizacja charakterologiczna powstaje u człowieka miewającego
do czynienia tylko z jednym rodzajem sytuacji, dlatego że otaczający go ludzie bywają tylko
w tego rodzaju sytuacjach.
Do typowych przykładów nie zamierzonej konformizacji charakterologicznej należy
wybór niewłaściwego zawodu pod wpływem przystosowania do środowiska, przy braku
styczności z sytuacjami, w których „ukryty talent” mógłby się ujawnić (np. gdy w środowisku
rolniczym ktoś zostaje rolnikiem, chociaż powinien być dyrygentem orkiestry symfonicznej).
Podobnie ludzie wychowani w środowisku przestępczym (żebraczym, złodziejskim itp.) nie
wyobrażają sobie innego życia niż przestępcze.
Do

zamierzonej

konformizacji

charakterologicznej

prowadzi

tresura

c h a r a k t e r u , polegająca na oddziaływaniach na człowieka tak dobranych przez
otaczających go ludzi, żeby miał do czynienia tylko z nakazanym przez nich rodzajem
sytuacji (np. wychowanie klasztorne, dryl wojskowy itp.).
Proces odwrotny do konformizacji charakterologicznej, tj. zniknięcie charakteru
pozornego

i

ujawnienie

się

charakteru

rzeczywistego,

dekonformizacja charakteru.
378

będzie

określany

jako

Dekonformizacja charakterologiczna następuje tym szybciej, im większe człowiek ma
możliwości poznawania sytuacji odmiennych od nakazanych. Dlatego też do metod tresury
charakteru należy izolowanie ludzi od informacji zakazanych.
Osiągnięcie zupełnej izolacji człowieka od informacji zakazanych jest niemożliwe bez
odcięcia go od oddziaływań zewnętrznych, toteż do metod tresury charakteru należy
umieszczanie ludzi w zamkniętych pomieszczeniach (klasztor, koszary, więzienie itp.).
Wobec trudności izolacji człowieka od oddziaływań zewnętrznych oraz niemożności
usunięcia oddziaływań wewnętrznych (np. refleksja), do metod tresury charakteru należy
indoktrynacja, tj. wytwarzanie rejestratów atrakcyjnych skojarzeń z sytuacjami nakazanymi
(uwielbienie) i awersyjnych skojarzeń z sytuacjami zakazanymi (potępienie). Aby przy tym
utrudnić tresowanym porównywanie sytuacji nakazanych z zakazanymi (wobec ryzyka, że
sytuacje nakazane wywołają u nich awersję, zakazane zaś atrakcję), dostarcza się im mnóstwa
szczegółowych informacji atrakcyjnych o sytuacjach nakazanych, a informacje awersyjne o
sytuacjach zakazanych redukuje się do powtarzania ogólników mających postać
odstręczających ocen (grzech, upadek, odstępstwo, zdrada, wrogowie itp.).
Największą przeszkodą w tresurze charakteru jest niemożność informacyjnego
wpływania na dynamizm, który jako sztywny parametr charakteru wynikający z działania
homeostatu, a nie z działania korelatora, jest niezależny od doprowadzanych informacji. Stąd
też bierze się typowe dla tresury charakteru zjawisko, że nie mogąc dosięgnąć źródła, tj.
charakteru człowieka, kładzie nacisk na objawy przez narzucanie szczegółowych form
zachowania („liturgia”), jak np. sposób mówienia (formułki, tytulatura), ubiór (szaty,
mundury) itp. Jest to jak polowanie na uciekiniera ukrywającego się w wielkim mieście —
nie mogąc go dopaść, ustawia się nadzór nad wszystkimi wyjściami z miasta.
Ponieważ nakazywanie pewnych sytuacji, a zakazywanie innych jest narzucaniem
określonych zasad, więc tresura charakteru może polegać wyłącznie na wytwarzaniu
pozornego statyzmu. Nic też dziwnego, że jej ideały to posłuszeństwo (wykonywanie
rozkazów), pracowitość (uciążliwe zajęcia), prawdomówność (składnie meldunków).
Z punku widzenia dynamizmu charakteru można więc rozróżniać trzy przypadki
tresury charakteru: 1. tłumienie egzodynamizmu (np. poczucia osobistej niezależności,
krytycyzmu, swobody erotycznej itp.), 2. modyfikowanie statyzmu przez forsowanie
pewnych zasad, a tłumienie innych (np. nawracanie wyznawców jednej doktryny na inną), 3.
tłumienie endodynamizmu (np. dążenia do władzy, majątku, itp.).

379

Natomiast w niezamierzonej konformizacji charakterologicznej możliwe są wszelkie
rodzaje charakteru pozornego (egzodynamiczny, statyczny, endodynamiczny).
Im większa jest różnica między charakterem rzeczywistym a charakterem pozornym, a
więc im powolniejsza była konformizacja, tym raptowniejsza następuje dekonformizacja.
Aby zrozumieć, dlaczego tak musi być, należy wziąć pod uwagę, że do utrzymywania
się charakteru pozornego, znacznie różniącego się od charakteru rzeczywistego, konieczne są
duże przewodności korelacyjne rejestratów skojarzeń atrakcyjnych i awersyjnych, ostro
oddzielających sytuacje nakazane od zakazanych. Do wytworzenia takich rejestratów
potrzebna jest wielka liczba odpowiednio dobranych, wielokrotnie powtarzanych bodźców
(konformizacja powolna). Jeżeli w takim stanie charakteru pozornego zaczną się
przypadkowo pojawiać bodźce zgodne z charakterem rzeczywistym, to jako należące do
sytuacji zakazanych wywołają awersję i dezaprobatę. Znaczy to, że pod wpływem charakteru
pozornego człowiek, nie zdając sobie z tego sprawy, sam utrudnia dekonformizację swojego
charakteru.
Jednakże charakter pozorny jest z konieczności niespójny, występują w nim luki
(podobnie jak w zachowaniu człowieka, który udając kogo innego nie potrafi odpowiadać na
pytania nieprzewidziane, bo się tego nie wyuczył). Rejestraty bodźców zgodnych z
charakterem rzeczywistym, a trafiające w luki charakteru pozornego, będą stanowić drogę o
coraz większej przewodności, która wreszcie stanie się większa od przewodności dróg
istniejących w wyniku konformizacji. Zmieniony odpowiednio do tego rozpływ mocy
korelacyjnej będzie odtąd prowadził do decyzji zgodnych z charakterem rzeczywistym, a nie
z charakterem pozornym. Dekonformizacja jest procesem nieodwracalnym, ponieważ
charakter rzeczywisty jest spójny, bez luk, żadna ponowna konformizacja nie jest już
możliwa.
Chociaż więc dekonformizacja jest procesem równie powolnym jak konformizacja, to
jednak do pewnego momentu jest on niedostrzegalny, a potem nawet jeden słaby bodziec (np.
przypadkowo usłyszane zdanie) wystarczy do spowodowania przewagi przepływu mocy
korelacyjnej związanego z charakterem rzeczywistym nad przepływem mocy korelacyjnej
związanym z charakterem pozornym (podobnie jak przy odważaniu cieczy na wadze
laboratoryjnej nadchodzi wreszcie stan, w którym dodanie jednej kropli więcej wystarcza do
spowodowania, żeby wskazówka wagi przeszła z jednej strony położenia zerowego na drugą).
Stadium dekonformizacji, od którego począwszy będą powstawać decyzje zgodne z

380

charakterem rzeczywistym zamiast z charakterem pozornym, będzie określane jako
krystalizacja charakteru.
Pod

względem

raptowności

przypomina

to

proces

krystalizacji

roztworu

przesyconego, w którym pod wpływem znikomego wstrząsu cały nadmiar rozpuszczonej
substancji ulega strąceniu w mgnieniu oka.
Mówiąc językiem potocznym, krystalizacja charakteru jest olśnieniem, że przyczyną
męczącego oporu wobec coraz natarczywiej narzucających się decyzji nie była bynajmniej
błędność tych decyzji, lecz błędność samej podstawy decydowania, jaką stanowił charakter
pozorny, nakazujący traktować decyzje słuszne, bo wynikające z charakteru rzeczywistego,
jako błędne. Towarzyszy temu uczucie ogromnej ulgi, że od tej chwili wszystko motywuje się
jasno, prosto i spójnie, wiadomo nareszcie kim się jest, jaki rzeczywiście ma się charakter.
Ludzie, u których nastąpiła krystalizacja charakteru, pomni przykrych stanów
przeżywanych w okresie ją poprzedzającym i rozdrażnieni w poszukiwaniu rozwiązań, które
potem okazały się tak oczywiste, są szczególnie awersyjnie nastawieni do wszystkiego, co się
wiązało z ich pozornym, już nie istniejącym, charakterem. Tak na przykład ludzie, którzy
przeszli do innego zawodu odkrywszy w sobie do niego powołanie, nie chcą mieć nic więcej
wspólnego ze swoim dawnym zawodem. Ludzie, którzy uwolnili się od opresji tabu
seksualnego, stają się zaciętymi wrogami pruderii. Ludzie, którzy zbuntowali się przeciw
swoim idolom, strącają ich z piedestału pełni nienawiści itp.
Z rozróżnienia trzech klas dynamizmu charakteru (egzodynamizm, statyzm,
endodynamizm) wynika pięć możliwych rodzajów krystalizacji charakteru:
C—B: z pozornego egzodynamizmu na rzeczywisty statyzm — np. rezygnacja z
pogoni za sławą („blichtr”) i wycofanie się w domowe zacisze,
B—C: z pozornego statyzmu na rzeczywisty egzodynamizm — np. wyruszenie w
szeroki świat w poszukiwaniu przyjemnych wrażeń („marnowałem życie”) i pozbycie się
wszelkich obowiązków,
B—A: z pozornego statyzmu na rzeczywisty endodynamizm — np. pozbycie się
skrupułów („dobrych dla frajerów”) w zdobywaniu władzy lub majątku,
A—B: z pozornego endodynamizmu na rzeczywisty statyzm — np. rezygnacja z
władzy i majątku („marność”) i zajęcie się skromną pracą jako spełnianiem obowiązku.
Trafny obraz krystalizacji charakteru, z pozornego statyzmu na rzeczywisty
endodynamizm, przedstawia komedia Pagnola Pan Topaze, w której prostolinijny nauczyciel,
pozbawiony pracy za krytykę machinacji właściciela szkoły, zetknąwszy się (zaangażowany
381

jako sekretarz) ze środowiskiem aferzystów prześcignął ich pod względem sprytu oraz
zasięgu organizowanych afer.
Podobnie

jak

ujawnienie

się

omyłki

charakterologicznej

lub

mistyfikacji

charakterologicznej, krystalizacja charakteru stanowi radykalną zmianę w stosunkach
interpersonalnych.
Okoliczność, że sprawy charakterologiczne często ilustruję postaciami literackimi,
może nasuwać czytelnikom niejakie wątpliwości, przecież twórcy tych postaci mogli
wyposażyć je w takie rysy charakteru, jakie chcieli, czyż można więc w kaprysach wyobraźni
pisarzy upatrywać potwierdzenia teoretycznych wywodów? A może po prostu powybierałem
tylko przykłady przypadkowo z nimi zgodne, a pominąłem niezgodne?
Jest prawdą, że pisarz może rysować swoich bohaterów, jak mu się podoba. Potem
jednak zabierają głos czytelnicy, stając się anonimowymi współautorami.
Współautorami — cóż bowiem robi pisarz piszący np. powieść? Oczywiście wybiera z
nasuwających mu się wariantów te, które uzna za najtrafniejsze. Ale także czytelnik wybiera z
przeczytanych powieści te, które uzna za najtrafniejsze, i zaleca je innym, natomiast pomija
milczeniem lub odradza te, które uznał za nietrafne. Wszystkim powieściom udzielili
aprobaty ich autorzy, ale jeśli jedne z nich są czytane z pokolenia na pokolenie, inne zaś
przepadły w pomroce zapomnienia, to dlatego, że pierwszym udzielili aprobaty również
czytelnicy, a drugim jej odmówili.
Kogoś kto nie zna Hamleta, można zapewniać, że występujące tam postacie są
charakterologicznie prawdziwe, ale mocnym uzasadnieniem takiego zapewnienia nie będzie
argument, że stworzył je Szekspir, lecz argument, że od trzystu lat miliony ludzi, ze
wszystkich krajów świata, tak je odczuwają.
Kiedy więc powołuję się na dzieła powszechnie znane, to w istocie nie jest to
powoływaniem się na ich autorów, lecz na tych wszystkich czytelników, dzięki którym są one
powszechnie znane. A to nie ma już nic wspólnego z autorskimi dowolnościami w kreśleniu
charakterów. Nie jest żadnym przypadkiem, że charaktery postaci fikcyjnych, ale uznane
przez ogół za prawdziwe, pasują do twierdzeń o charakterach.
Równie dobrze można sprawę odwrócić: jeżeli charaktery literackie są zgodne z
twierdzeniami, to można oczekiwać, że będą odczuwane przez czytelników jako prawdziwe.
Można by nawet utworzyć skalę wartości dzieł sztuki ze względu na przedstawione w
nich ludzkie charaktery, na przykład:
382

1. niespójne ujęcie charakterów (przypisywanie tej samej postaci cech należących
do

różnych

charakterów,

np.

trochę

egzodynamicznych,

a

trochę

endodynamicznych).
2. ogólnikowe ujęcie charakterów (ograniczenie się do cech typowych, np.
typowego statyka, typowego endodynamika itp.),
3. szczegółowe ujęcie charakterów (ukazanie odcieni charakteru zarysowujących
granice tolerancji i podatności),
4. pełne ujęcie charakterów (z ukazaniem przebiegu przemian charakteru).
Tak na przykład, według powszechnej opinii czytelników, Kmicic jest postacią
bardziej interesującą niż Skrzetulski (Sienkiewicz, Trylogia), a Petroniusz bardziej
interesujący niż Winicjusz (Sienkiewiecz, Quo vadis?). Nic dziwnego — w postaci Kmicica i
Petroniusza są ukazane przemiany charakteru (od egzodynamizmu w kierunku statyzmu), a w
postaciach Skrzetulskiego i Winicjusza żadnych przemian charakteru (statycznego) nie widać.
Nawiasem mówiąc, krystalizacja charakteru Winicjusza, typu B—B (nawrócenie z pogaństwa
na chrześcijaństwo), jest nieprzekonująca, jako że Winicjuszowi chodziło o Ligię, a nie o
doktryny.
Twierdzenia charakterologiczne mogą się też przydać reżyserom i aktorom, nieraz
interpretującym charaktery scenicznych postaci w sposób zgoła nieprawdopodobny.
Na przykład, we wszystkich znanych mi wystawieniach Hamleta, matka Hamleta była
grywana jako dostojnie snująca się po scenie nobliwa pani, dziwnie nie wrażliwa na fakt, że
jej drugi mąż (endodynamik) jest mordercą pierwszego (statyka). Tymczasem musi to być
egzodynamiczna „dziwka w koronie”, bo dopiero wtedy sprawa nabiera charakterologicznego
sensu

(parze

kochanków,

o

konfiguracji

charakterologicznej

endodynamik

—

egzodynamiczka, przeszkadzał statyk, będący mężem kochanki, a bratem kochanka — przez
jego zamordowanie endodynamik zdobył upragnioną władzę, a gdy się ożenił z wdową, mogli
oboje robić odtąd legalnie to, co dotychczas robili skrycie).
Za to postać Hamleta bywała obiektem najrozmaitszych interpretacji: jako
swawolnego ironisty, sceptycznego filozofa, człowieka o słabej woli, zręcznego polityka,
który jednak został w końcu przechytrzony, a nawet w braku konceptu ukuto termin
„hamletyzm”, sugerujący, że to jakaś odrębna kategoria charakteru. Tymczasem tekst
Szekspira nie pozostawia cienia wątpliwości, że Hamlet to wyraźny egzostatyk — za mało
miał

statyzmu,

aby

konsekwentnie

być

pryncypialnym

mścicielem,

i

za

mało

egzodynamizmu, ażeby sobie tym nie zawracać głowy. Poza tym tylko egzostatyk może się
383

popisywać takimi sztuczkami jak aluzyjne przedstawienie wędrownych aktorów, czy też
zamiana szpad w pojedynku z Laertesem.

Rzecz jasna, charaktery i ich konfiguracje odgrywają istotną rolę nie tylko w
stosunkach interpersonalnych, ale i w stosunkach społecznych, obejmujących wielkie zbiory
ludzi. Ale to nader rozległa problematyka.
Dlatego znów zacytuję słowa Hamleta: „Mógłbym wiele rzeczy powiedzieć, gdybym
miał czas”.

384

Spis oznaczeń
A — współczynnik starzenia

L — szerokość charakteru

A — endodynamizm

M — podatność

a — jakość tworzywa

N — poziom charakteru

a0 — jakość tworzywa początkowa

n — współczynnik dynamizmu

AB — endostatyzm

P — moc fizjologiczna

B — statyzm

Pd — moc dyspozycyjna

BC — egzostatyzm

P0 — moc jałowa

C — współczynnik rozbudowy

Pr — moc robocza

C — egzodynamizm

Ps — moc swobodna

c — ilość tworzywa

Q — kod

cg — ilość tworzywa graniczna

R — reakcja

D — dynamizm charakteru

r — reaktywność

E

S — bodziec

—

liczba

elementów

s — współczynnik swobody

korelacyjnych
G — przewodność korelacyjna

T — tolerancja

G0 — przewodność korelacyjna

t — czas

początkowa

tz — czas egzystencji

Gg — przewodność korelacyjna

V — potencjał

graniczna
g

Vd — potencjał decyzyjny
—

przewodność

korelacyjna

Ve — potencjał efektorowy

jednostkowa

Vh — potencjał homeostatyczny

I — informacja

Vp — potencjał perturbacyjny

K — moc korelacyjna

Vr — potencjał receptorowy

K0 — moc korelacyjna początkowa

v — moc jednostkowa

Kg — moc korelacyjna graniczna

w — stratność

k — odstęp korelacyjny

z — współczynnik zanikania

385

INDEKS
Adaptacyjność, 278
adoracja, 358
afekt, 341
akceptacja bodźców, 329
akumulator, 147
alimentator, 147
aluzja, 122
amatorstwo, 372
ambicja, 341
amoralność, 280
analiza czynnikowa, 141
analogia, 143
antropocentryzm, 136
antropomorfizacja, 242
antypatia, 342
aprobata, 176
arcydzieło, 256
aspiracja, 341
atomizacja nauki, 2
atrakcja, 175
automat, 154, 243
automatyzacja, 154
autonom, 154, 242
autorytet, 366
awersja, 175
Bajki, 317
bodziec, 56
blaga systemowa, 51
business woman, 355
Call girls, 184, 354
ceremonialność, 308
386

charakter, 245
— opóźniony, 322
— pozorny, 373
— przyspieszony, 322
cybernetyka, 7, 21, 105
— dydaktyczna, 17
— fizyczna, 17
— formalna, 17
— pseudonaukowa, 17
Debilizm, 255
decyzja, 173
— optymalna, 93
— pochopna, 192
definicja, 21
dekonformizacja charakteru, 378
derejestracja, 163, 165
determinizm, 239
detrakcja, 165
dezaprobata, 176
dezinformowanie, 129
— dysymulacyjne, 129, 288
— konfuzyjne, 129
— symulacyjne, 129, 287
dobranie charakterów, 363
dokładność decydowania, 289
domniemywanie, 129
— bezpodstawne, 130
— niedomyślne, 130
— nietrafne, 130
— opaczne, 130
— trafne, 130
dopasowanie charakterów, 363
dowcip, 127
387

dyletantyzm, 372
dynamizm charakteru, 262
— dodatni, 263
— graniczny, 327
— nieprzekraczalny, 329
— ujemny, 263
— zerowy, 263
dyskusja, 303
Efektor, 147
efektowność, 276
efektywność, 276
egzodynamizm, 263
egzostatyzm, 265
eksplikacja, 91
eksploracja, 90
ekstrawertyzm, 199
element, 38
— korelacyjny, 159
emocja, 175
empiria, 32
— mocna, 35
— słaba, 35
endodynamizm, 263
endostatyzm, 265
energia, 113, 118
— korelacyjna, 157
— sterownicza, 157
— sterownicza, 173
— wykonawcza, 172
erotografia, 299
erudycja, 255
estetyzm, 279
Fałsz, 131
388

fantazjowanie, 198
fatalizm, 241
forma, 124
Genialność, 255
gra, 275
Halucynacje, 198
hamletyzm, 383
hipoteza, 36
hobby, 185, 337
homeostat, 147, 152
homeostaza, 152
homo oeconomicus, 191
humor, 127
Iloczyn reaktywności, 63
ilość informacji, 107
— tworzywa, 204
indeterminizm, 239
informacja, 110
— identyfikująca, 132
— opisująca, 132
informowanie, 110
— fałszywe, 129
— niejasne, 129
— ogólnikowe, 129
— pozorne, 129
— rozwlekłe, 129
— wierne, 128
intelekt, 254
inteligencja, 254
interdyscyplina, 7
interkomunikat, 109
introwertyzm, 199
Jakość tworzywa, 204
389

jubileusze, 292
Kicz, 126, 256
klasa systemów, 51
klasy charakteru, 263
— — jednakowe, 348
— — następcze, 357
— — przeciwne, 352
klasyfikacja, 91
kłamstwo, 131
kod, 110
kodeks honorowy, 286
— karny, 131
komputer, 99, 154, 163
komunikat, 108
— bierny, 112
— czynny, 111
konfiguracja charakterologiczna, 341
— — zachęcająca, 369
— — zniechęcająca, 370
konflikt, 188
konformizacja charakterologiczna, 377
konwencja terminologiczna, 21
korelacja, 157
korelat, 114
— skojarzenia, 169
korelator, 147
krystalizacja charakteru, 381
kryterium optymalizacji, 93
krytyka, 301
Legalizm, 280
liczba informacji, 132
logika, 3
— matematyczna, 9
390

loteria, 191
Magia słów, 48
mania, 198
marzenia, 198
— senne, 237
maszyna, 154, 212
— autonomiczna, 154, 242
mechanicyzm, 240
mechanizacja, 153
metainformacja, 130
metainformowanie, 130
metoda, 32, 277
— empiryczna, 32
— etykietkowa, 49
— prób i błędów, 62
— systemowa, 40
— teoretyczna, 32
metrologia, 26
miłość, 353
mimika, 288
mistyfikacja charakterologiczna, 376
moc, 113, 202
— dyspozycyjna, 210
— fizjologiczna, 202
— jałowa, 209
— jednostkowa, 205
— korelacyjna, 157
— robocza, 215
— socjologiczna, 202
— swobodna, 215
moda, 308
model, 33, 143
— adekwatny, 33
391

monodyscypliny, 3
moralność, 279
— własna, 279
motywacja, 183, 276
— chwiejna, 187
— defensywna, 185
— jałowa, 196
— ofensywna, 183
— zerowa, 195
myślenie, 197
— charakterologiczne, 314
— intuicyjne, 199
— logiczne, 199
— sprzężeniowe, 88
Nadążanie charakterologiczne, 358
nadsystem, 39
naprężenie, 203
narzędzie, 153
natchnienie, 276
natężenie reakcji, 219
nauka, 2, 18
— nowoczesna, 10
— tradycyjna, 2
nawiązywanie kontaktu, 299
nienawiść, 342
nieporozumienie, 124
norma, 277
nośnik informacji, 115
Obciążenie, 203
obfitość informowania, 287
obraz, 108
obsesja, 198
obwód sterowniczy, 101
392

oceny moralne, 257
odciążenie, 203
oddziaływania
— skokowe, 55
oddziaływanie, 39
— wejściowe, 40
— wyjściowe, 40
odkłócenie, 221
odpowiedzialność, 225, 241, 249
— jednostkowa, 54
— zbiorowa, 54
odprężenie, 203
odruchy warunkowe, 14, 170
odstęp korelacyjny, 253
odwet, 342
omyłka charakterologiczna, 373
opiekuńczość, 358
opóźnienie charakteru, 315
optymalizacja, 92
organ, 151
oryginał, 108
osobowość, 243
otoczenie, 39
Pamięć, 12, 161, 167
pamiętanie uraz, 285
paradezinformowanie, 130
paradoks
— charakterologiczny, 324
— doskonałości, 326
— weteranów, 290
parainformacja, 120
parainformowanie, 120
parametry charakteru, 245
393

paraobraz, 120
paratransinformowanie, 130
perpetuum mobile, 35, 93
perswazja, 228
poczucie czasu, 291
— niebezpieczeństwa, 290
— prawa, 280
— terenu, 292
podatność, 329
poddańczość, 358
podejście systemowe, 16, 40
podsystem, 39
podświadomość, 198
pogląd, 198
pojedynki, 60, 193, 286
pojemność akumulatora, 153
— korelatora, 253
pojętność, 254
pomysłowość, 255
pornografia, 299
porozumienie, 124
postulacja, 92
potencjał, 113, 204
— decyzyjny, 173
— efektorowy, 158
— homeostatyczny, 158
— perturbacyjny, 158
— receptorowy, 158
poziom charakteru, 253
poznawalność rzeczywistości, 31
praktycyzm, 279
prawo do błędu, 243
preferencyjność, 254
394

presja sytuacji, 62
prezenty, 305
problemy, 90
— abstrakcyjne, 4
— decyzyjne, 90
— eksplikacyjne, 91
— eksploracyjne, 91
— interdyscyplinarne, 7
— klasyfikacyjne, 91
— konkretne, 4
— monodyscyplinarne, 3
— multidyscyplinarne, 4
— optymalizacyjne, 93
— postulacyjne, 92
— poznawcze, 90
— realizacyjne, 94
proces, 117
— energetyczny, 118
— informacyjny, 118
— samowyrównawczy, 162
— sterowniczy, 118
— wykonawczy, 118
prokreacja, 150, 212
protekcja, 358
próbka, 33
— niebezpieczeństwa, 236
— reprezentatywna, 33
przebieg reakcji, 75
— — monotoniczny, 75
— — oscylacyjny, 75
przeciążenie, 203
przejawy dynamizmu charakteru, 269
przekręcanie, 129
395

przenoszenie informacji, 112
przenośnik oddziaływań, 66
przeświadczenie, 198
przetwornik oddziaływań, 40
przewodność, 113
— — jednostkowa, 253
— korelacyjna, 157
przyjaźń, 348
przypominanie, 166
przyspieszenie charakteru, 315
przywiązanie, 353
pseudocybernetyka, 17
pseudoinformowanie, 129
— dysymulacyjne, 129
— konfuzyjne, 129
— symulacyjne, 129
pseudosystem, 50
psychika, 157
psychosoma, 220
punktualność, 292
Reaferencja, 6
reakcja, 56
reaktywność, 56
realizacja, 93
receptor, 147
refleksja, 175
— spóźniona, 197
regulacja, 7, 86, 94
regulator, 154, 326
— doskonały, 326
rejestracja, 162
— ponowna, 166
rejestracyjność, 254
396

rejestrat, 114
— skojarzenia, 169
— wrażenia, 177
— wyobrażenia, 177
relacja, 38
retrakcja, 166
rezygnacja, 190
rodzaj reakcji, 219
rozbudowa, 206
— — zrównoważona, 207
— nierównomierna, 211
— równomierna, 206
rozmyślanie, 198
rozpamiętywanie, 198
rozstrzygnięcie rozterki, 188
roztargnienie, 166
rozterka, 188
rozumienie, 124
równowaga funkcjonalna, 149
różnorodność zachowania, 277
rygoryzm, 279
rzeczywistość, 26
Samokontrola, 68
samosprzężenie, 67
savoir vivre, 309
schematy cybernetyczne, 39
science fiction, 16, 243
seks, 224, 299, 373
sen, 236
sens, 124
— życia, 249
skojarzenie, 120, 169
skrupuły moralne, 258, 279
397

solidarność, 348
sprężenie, 203
sprzężenie, 55
— — dodatnie, 76
— — rozbieżne, 78
— — ujemne, 76
— — ustalone, 78
— — zbieżne, 78
— proste, 55
— zwrotne, 55
starzenie, 206
statyzm, 263
sterowanie, 7, 97
stosunki interpersonalne, 55
stratność, 209
strefa nieczułości, 326
strój, 307
struktura, 39
sympatia, 341
system, 39
— autonomiczny, 147
— samosprzężony, 67
— sterowany, 101
— sterujący, 101
sytuacje bezkonfliktowe, 226
— konfliktowe, 226
szablon, 281
szczęście, 249
szerokość charakteru, 329
szkoła, 12, 228, 250, 320, 337
sztuka, 257, 382
— komunikatywna, 127

Środowisko korelacyjne, 159
398

świadomość, 197, 236
światopogląd, 219
Tabu, 225, 255
tabula rasa, 167, 258
talent, 254
technika, 152
tendencje, 341
— negatywne, 341
— pozytywne, 341
— wyrównawcze, 371
teoria, 32
— ewolucji, 137
— informacji, 107, 131
— mocna, 35
— słaba, 35
termin, 21
testament, 333
tolerancja, 327
tor energetyczny, 157
— informacyjny, 157
— sterowniczy, 101
transakcja, 341
transformacja komunikatów, 109
transinformowanie, 128, 288
tresura charakteru, 378
treść, 22
twórczość, 256
Uczucia, 288
ujęcie systemowe, 40
układ samodzielny, 147
uniform, 308
uniformizacja, 250
uogólnianie pojęć, 178
399

upodobania, 273
uwaga, 166
Wejście, 40
weryfikacja, 33
wierność informowania, 287
wieszczenie, 41, 219
wishful thinking, 289
witalność, 330
władza, 224
właściwości intelektualne, 254
— sterownicze, 245
— sztywne, 245
wolna wola, 135, 225, 239
wrażenie, 177
wspomnienia, 283
współczynnik dynamizmu, 207
— rozbudowy, 207
— starzenia, 206
— swobody, 216
— zanikania, 206
wyjście, 40
wykształcenie, 260
wyobraźnia odtwórcza, 178
— twórcza, 178
wyobrażenie, 177
wyprzedzenie charakterologiczne, 358
Zabawa, 274
zachęcanie, 227
zachowanie, 58, 218
— dopuszczalne, 230
— pożądane, 230
— tłumione, 230
— wymuszane, 231
400

zadowolenie z życia, 251
zakłócenie, 221
zapominanie, 166
zasada analogii, 289
— ekstrapolacji, 289
zatajanie, 129
zawiść, 342
zazdrość, 341
zbiór, 38
zdolność prokreacyjna, 212
zeznania świadków, 314
zjednywanie, 302
złudzenia, 171
— charakterologiczne, 373
zmyślanie, 129
znaczenie, 124
zniechęcanie, 227

401

CYBERNETICS AND CHARACTER (Summary)
This book presents a cybernetic theory of human character.
In contrast to the common practice of observing individuals in order to generalize
human behaviour, the author's main idea is to consider the human being as a particular case of
a general concept („autonomous system"), and to make use of the principle saying that every
generał statement applies to all particular cases. For the sake of a better understanding of this
idea some methodological preliminaries are given.
1. Cybernetics
To begin with, the present state of science is analyzed. It is pointed out that, besides
abstract problems (logics and mathematics) and monodisciplinary problems (special
disciplines) of traditional science, modern science comprises multidisciplinary problems
(cooperation of special disciplines) and interdisciplinary problems (cybernetics).
Three ways of treating cybernetics are shown: 1) didactic cybernetics, for a clearer
presentation of known phenomena by modelling them, 2) formal cybernetics, searching for
new information by determination of possibilities, and 3) physical cybernetics, searching for
new information by determination of necessities ("if something must be, then it is"). Just the
last is applied in this book.
2. Terminological conventions
There are two ways of defining general concepts: 1) by explanation of terms, and 2) by
terminological conventions. The author considers the first to be a bad habit provoking useless
arguments about the meaning of words, as if the choice of problems to be solved depended on
terms, instead of the reverse. Therefore all essential concepts in this book are defined by
terminological conventions.
3. Theoretical and empirical cognizance
The widespread opinion that every theory should be empirically verified is put into
question. It is pointed out that weak theoretical statements should be verified by strong
empirical statements whilst weak empirical statements should be verified by strong theoretical
statements. The cybernetic theory presented in this book is a strong one.

402

4. System
The cybernetic approach consists in considering investigated objects to be composed
of distinct elements, the set of interrelated elements being called "system". The rigours and
advantages of such an approach are elucidated.
5. Coupling
Many theorems concerning interactions between coupled systems are given. Their
practical application is profusely illustrated, especially by examples of interpersonal relations.
Those theorems reveal the falsity of many intuitive opinions about such matters.
6. Control
It is shown, on cybernetic grounds, that all possible problems can be divided into six
groups. The first three of them concern cognizance of: 1) facts, 2) properties, 3) relations,
whilst three others concern decision making on: 4) purposes, 5) methods, 6) means. Then,
"control" being defined as such behaviour of one system which provokes the predetermined
behaviour of another system, it is pointed out that in every control process there must be
mutual dependence of purposes on methods (informational agents) and means (energetical
agents).
7. Information
It is emphasized that in contrast to "amount of information" which is a theoretical
concept defined by a terminological convention, the term "information", unfortunately, is
used in the literature on information theory in various meanings taken mainly from
nonscientific language or, quite improperly, as a synonym of "amount of information". In
order to define "information" by an appropriate convention, the control line is considered to
comprise a set of physical states ("signals") in which longitudinal transformation ("code") and
transversal physical nature of psychical phenomena: memory, emotions, reflections, intuition,
consciousness, thinking, motivation, decision making, etc.
11. Physiological and sociological energy
Internal (physiological) and external (sociological) energetical processes are
distinguished. It means that any work can be done either by the human organism itself (by

403

personal effort) or by other sources of energy (thanks to machines, money, subordinates,
relatives, friends etc).
Physiological energy consists of three components: 1) basie energy, serving to
maintain aptness to react, 2) working energy, serving to supply the organism with energy
transformable into physiological energy, and 3) free energy, serving to acquire sociological
energy in order to diminish working energy (amelioration of life conditions). It is
demonstrated that physiological energy during the lifetime of man must initially inerease,
reach maximum, and then decrease. The point of time at which physiological energy becomes
smaller than the basic energy is the end of existence.
12. Behaviour
On the basis of the preceding considerations it is demonstrated that human behaviour
with regard to kinds of reactions ("methods") depends on informational processes (emotions,
reflections), and with regard to intensities of reactions ("means") depends on energetical
processes (physiological energy, tensions), informational and energetical processes being
interconnected by internal regulation processes tending towards functional eąuilibrium
("purposes"). It explains why even weak stimuli can provoke strong reactions whilst strong
stimuli can be insufficient to provoke reactions, and how it happens that people sometimes act
against their interests (e.g. commit suicide). Also, there is a physical explanation of such
phenomena as loss of consciousness, sleep, and dreams.
13. Character
Control parameters are grouped into rigid ones (constant or changing independently)
and elastic ones. Ensemble of rigid control parameters is called "character" (it is no to be
confused with the psychological term "personality" relating to symptoms of human behaviour,
not its source). Rigidity of control parameters means that nobody's character can be changed
by compulsion or persuasion or even self-persuasion. Thus, in order to establish conformity
between one's character and one's situation the only possibility is to change the situation, not
the character. The situation conforms to the character, if it conforms to all parameters of
character.
14. Level of character

404

Efficiently of control (behaviour) depends on the number of recorded associations
("level of character"). In turn, this parameter of character depends: 1) on the number of
informational elements (factor of intelligence), 2) on the proximity of informational elements
(factor of talent), and 3) on the rate of conductance rise (factor of memory). Through a
combination of the low and high values of these factors a list of eight intellect types has been
compiled. The level of character is important in education, ethics, esthetics etc.
15. Dynamism of character
The most important parameter of character is "dynamism of character" determined by
the relation between dispersion and accumulation of energy. It is possible to establish a
continuous scale of dynamism, but, with regard to terminological convenience, it is divided
into five "character classes" comprising strong negative dynamism (endodynamism), feeble
negative dynamism (endostatism), zero dynamism (statism), feeble positive dynamism
(exostatism), and strong positive dynamism (exodynamism). From this point of view, about
forty theorems are formulated on various aspects of human behaviour such as life trends,
attitudes, ideas, feelings, desires, fancies, activities, motives, convictions, remembrances,
receiving and giving information, decision making, etc.
It is demonstrated that dynamism must inevitably change in time from positive to
negative. It means that children are exodynamic; this conclusion is confirmed by empirical
facts with astounding accuracy. Taking in account that further evolution; of dynamism can be
accelerated in some individuals and retarded in others, it is evident that in the first case they
reach the stage of endodynamism at an early age whereas in the second they remain exostatic
or static for a long time and never become endodynamic or even endostatic. These statements
can be particularly instructive to educators who, in fact, compel pupils to behave in the static
way in spite of their exostatic or even exodynamic character.
16. Broadness of character
As in regulating any quantity, there is a zone of dynamism in which stimuli are
accepted ("tolerance"). Over and above there is a zone in which stimuli can only be imposed
("softness"). Tolerance and softness are components of "broadness of character" determining
a zonę beyond which stimuli are rejected. The broader the character of partners, the easier are
interpersonal relations. Nevertheless, it is essential to determine whether each partner has a

405

broad character owing to great tolerance (mutual satisfaction) or to great softness (mutual
concessions).
17. Characterological configurations
The author discusses the influence of character classes on tendencies in interpersonal
relations, the ensemble of character classes of partners being called "characterological
configuration". For any partner, four kinds of tendencies can be distinguished: 1) towards the
partner of the same character class (solidarity, friendship), 2) towards the partner of the senior
character class (submission, adoration), 3) towards the partner of the junior character class
(wardship, protection), 4) towards the partner of the opposite character class (attachment,
love). The fast characterological configuration is extremely important in matrimonial
matching. A list of all possible characterological configurations has been compiled.
The importance of knowing the partner's true character is emphasized. A warning is
given against characterological illusions due to: 1) error, 2) mistification, 3) imposition.
Finally, the rapid transformation of imposed character into a true one ("crystallisation of
character") is described.

406


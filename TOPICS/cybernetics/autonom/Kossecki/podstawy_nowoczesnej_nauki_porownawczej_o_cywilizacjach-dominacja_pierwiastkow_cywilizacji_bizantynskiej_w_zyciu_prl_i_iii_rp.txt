=== podstawy_nowoczesnej_nauki_porownawczej_o_cywilizacjach-dominacja_pierwiastkow_cywilizacji_bizantynskiej_w_zyciu_prl_i_iii_rp ===
Converted from: podstawy_nowoczesnej_nauki_porownawczej_o_cywilizacjach-dominacja_pierwiastkow_cywilizacji_bizantynskiej_w_zyciu_prl_i_iii_rp.doc
Generated by: textract


http://autonom.edu.pl


Józef KOSSECKI, Podstawy nowoczesnej  nauki  porównawczej  o  cywilizacjach.
Socjologia porównawcza cywilizacji, Wydawnictwo  Naukowe  „Śląsk”,  Katowice
2003.

Zeskanował i opracował W.D. (autonom@o2.pl).

(Przedmowa  oraz  rozdział  dziesiąty  zatytułowany  Dominacja  pierwiastków
cywilizacji bizantyńskiej w życiu PRL i III RP. Pełny spis  treści  znajduje
się na ostatniej stronie).

Wersja z dn. 01.03.2008.




PRZEDMOWA


      Na naszych oczach zawalił się system jałtański,  którego  istotą  było
narzucanie światu hegemonii dwu supermocarstw - USA i ZSRR - a  wraz  z  nią
dwu systemów - tzw. realnego socjalizmu  i  kapitalizmu,  które  według  ich
zwolenników miały zapanować na całym świecie.
      Po   zawaleniu   się   Związku   Radzieckiego    zwolennicy    systemu
kapitalistycznego w jego amerykańsko-zachodnioeuropejskim wydaniu sądzą,  że
teraz nadszedł czas  narzucenia  całemu  światu  ich  systemu.  Okazuje  się
jednak, że sprawa coraz bardziej się komplikuje. Już  w  okresie  rozpadania
się ZSRR na jego terenie, jak również na terenie byłej Jugosławii,  wybuchły
ostre  walki   na   tle   etnicznym.   Tłumaczono   to   opinii   publicznej
„nacjonalistycznymi zwyrodnieniami” w  „okresie  przejściowym  przechodzenia
od komunizmu  do  kapitalizmu”.  Wkrótce  jednak  okazało  się,  że  -  mimo
zawalenia się systemu komunistycznego w Europie i na terenie całego  dawnego
ZSRR - przeciwieństwa etniczne nie tylko nie znikły, lecz nadal dają znać  o
sobie, niejednokrotnie z większą niż dawniej siłą i to  również  w  bogatych
krajach kapitalistycznych Zachodu, takich  jak  Francja,  Hiszpania,  Belgia
czy Kanada.
      Po upadku ZSRR i zniknięciu zagrożenia, jakie stanowił on dla Zachodu,
ujawniają się z coraz większą siłą sprzeczności interesów między USA i  Unią
Europejską. Wprawdzie po terrorystycznym ataku w dniu 11  września  2001  r.
na WTC wszystkie państwa UE - i zresztą  nie  tylko  one  -  poparły  USA  w
ogłoszonej  przez  prezydenta  G.  W.   Busha   wojnie   z   międzynarodowym
terroryzmem, ale już w 2002 r., gdy politycy amerykańscy zadeklarowali  wolę
prewencyjnego ataku na Irak, większość polityków europejskich  nie  wyraziło
woli uczestniczenia w takim przedsięwzięciu. Wystąpiła tu wyraźna różnica  -
a nawet sprzeczność -  interesów  amerykańskich  i  europejskich.  Globalizm
lansowany przez USA jest coraz mocniej kontestowany  nie  tylko  w  Europie.
Rzecz przy tym warta odnotowania, że Polska, która jest już  członkiem  NATO
i aspiruje do UE, zdecydowanie popiera politykę amerykańską - np.  prezydent
A. Kwaśniewski wyraził poparcie  dla  amerykańskich  zamiarów  prewencyjnego
ataku na Irak, a więc zajął stanowisko całkowicie odmienne  niż  zdecydowana
większość krajów europejskich.
      Sprzeczności interesów poszczególnych narodów podmywają  też  podstawy
nowo powstałej  Unii  Europejskiej:  Szwajcaria  nawet  nie  wyraziła  chęci
przystąpienia  do  UE,  Norwegia  wprawdzie  przeprowadziła  w  tej  sprawie
referendum, ale większość narodu wypowiedziała się  przeciwko  przystąpieniu
ich kraju do UE; Austria i Szwecja wprawdzie zdecydowały się na to, ale  już
w kilka miesięcy po przystąpieniu do  UE  większość  ich  obywateli  zaczęła
tego żałować; z kolei  w  Danii,  Wielkiej  Brytanii  i  Francji  zwolennicy
przyłączenia do Unii zdobyli podczas  plebiscytów  nieznaczną  większość  (w
Danii  dopiero  po  zorganizowaniu   powtórnego   plebiscytu,   gdyż   wynik
pierwszego był dla UE negatywny), ale we Francji, wybrany 8 maja 1995  roku,
prezydent Jacques Chirac wystąpił z pomysłem  nowego  referendum  w  sprawie
Unii. W 1996 roku wprawdzie do realizacji tego pomysłu  nie  doszło,  ale  w
następnych  latach  zaczęły  się  ujawniać  pewne   sprzeczności   interesów
niemieckich i francuskich.
      Poważne trudności ujawniły się w związku z procesami  poszerzania  UE.
Dotychczasowi główni płatnicy do budżetu Unii - przede  wszystkim  Niemcy  -
coraz mniej przejawiają  ochoty  wnoszenia  nowych  opłat  na  rzecz  nowych
członków UE, którym w  2002  roku  zaproponowano  wsparcie  dla  rolników  w
wysokości  25%  analogicznego  wsparcia,  które  otrzymują  obecnie  rolnicy
krajów unijnych. Natomiast  kilka  miesięcy  potem,  w  dniu  2  września  w
Johannesburgu, podczas obrad międzynarodowej konferencji poświęconej  pomocy
dla krajów biednych (zwanej Szczytem Ziemi) Anders Fogh Rasmussen -  premier
Danii, przewodniczącej w tym czasie Unii Europejskiej - zapowiedział, że  UE
będzie znosić  dotacje  dla  rolnictwa.  W  dodatku  pierwsze  referendum  w
Irlandii w sprawie zmian zasad funkcjonowania Unii - koniecznych  w  związku
z   procesem   jej   rozszerzania   -   zostało   przegrane,   zapowiedziano
przeprowadzenie drugiego referendum, ale nie bardzo  wiadomo,  co  by  było,
gdyby i ono zostało przegrane.
      Co więcej, w wielu krajach świata podnoszą się głosy negujące  zarówno
socjalizm, jak i kapitalizm,  zwłaszcza  w  takiej  formie,  jaką  proponują
innym  bogate  kraje   Zachodu;   równocześnie   odrzucane   są   konkretne,
proponowane przez  Zachód,  rozwiązania  problemów  społeczno-gospodarczych.
Jako przykład może tu służyć kairska konferencja ONZ nt. „Ludność a  rozwój”
w 1994 roku, której uczestników  podzieliły  poglądy  w  kwestiach  aborcji,
oświaty seksualnej oraz równouprawnienia płci; godna odnotowania jest  tu  z
jednej strony daleko  idąca  zbieżność  poglądów  Watykanu  i  wielu  krajów
muzułmańskich, z drugiej zaś strony podobieństwo poglądów  kapitalistycznych
krajów Zachodu i komunistycznych Chin; nie da się tego wytłumaczyć  operując
standardowymi  pojęciami  przeciwieństw  między  kapitalizmem  i  komunizmem
(socjalizmem).
      Podczas pielgrzymki do Polski w sierpniu 2002 r. papież Jan  Paweł  II
wypowiedział się bardzo ostro przeciwko obecnemu liberalnemu systemowi.
      Różnice poziomu rozwoju gospodarczego i sprzeczności interesów  między
krajami biednymi i bogatymi coraz  bardziej  się  pogłębiają.  Sytuacja  zaś
komplikuje  się  jeszcze   dodatkowo   z   powodu   różnic   tempa   rozwoju
demograficznego. W krajach bogatych tempo to spadło w  ostatnich  latach  do
tego  stopnia,  że  liczba   urodzeń   nie   zapewnia   im   nawet   prostej
zastępowalności pokoleń, natomiast w  krajach  biednych  przyrost  naturalny
jest duży. W związku z  tym  nasila  się  emigracja  z  krajów  biednych  do
bogatych, przy czym okazuje się, że np.  w  Europie  imigranci  z  krajów  o
odmiennej cywilizacji w swej masie nie chcą się  asymilować,  a  ich  liczba
szybko rośnie, gdyż zachowują oni - w odróżnieniu od ludności  miejscowej  -
model  rodziny  wielodzietnej.  W  rezultacie  zmienia  się  skład  etniczny
ludności krajów bogatych, może to pociągnąć zmiany typu cywilizacji  w  tych
krajach.
      Wśród  zwolenników  zarówno  marksizmu,  jak  i  liberalizmu  dominuje
pogląd, że rozwój gospodarczy i  wzrost  bogactwa  pociąga  za  sobą  zmiany
cywilizacyjne, okazuje się jednak, że nie zawsze musi tak być. Np. w  Arabii
Saudyjskiej bogactwo, które się tam pojawiły w ostatnich  dziesięcioleciach,
przyczyniło  się  do  zakonserwowania  struktury   społecznej,   instytucji,
zwyczajów i sposobu  myślenia  charakterystycznego  dla  saudyjskiej  wersji
cywilizacji arabskiej.
      Warto też przypomnieć, że system komunistyczny inaczej wyglądał w ZSRR
w okresie stalinowskim, inaczej w Jugosławii, jeszcze inaczej w PRL czy  tym
bardziej we współczesnych Chinach. Kapitalizm również inną  przybrał  postać
w krajach anglosaskich czy Francji, inną w Niemczech poci  rządami  Hitlera,
całkiem od europejskiej odmienną formę ma w Indiach, jak również  w  krajach
Ameryki Południowej i Środkowej.
      Aby głębiej zrozumieć mechanizm tych  różnic,  które  leżą  u  podstaw
wielkich historycznych procesów społecznych, gospodarczych  i  politycznych,
trzeba  sięgnąć  do  nauki   porównawczej   o   cywilizacjach.   Ta   młoda,
współczesnemu  pokoleniu  Polaków  praktycznie  całkiem  nieznana  dziedzina
nauki,  ma  swoich  prekursorów  w  osobach  Arnolda  Toynbee'go  i  Oswalda
Spenglera.  Obecnie  uprawia  ją  amerykański  uczony   Samuel   Huntington,
doradzający prezydentowi G. W. Bushowi.
      W sposób najgłębszy i najpełniej  pod  względem  naukowym  opracowany,
ujął  ją  polski  uczony  Feliks  Koneczny  (profesor  Uniwersytetu  Stefana
Batorego w Wilnie) w  swych  książkach  „O  wielości  cywilizacji”,  „Rozwój
moralności”, „O ład w historii” i innych pracach. Pierwsza  -  najważniejsza
z nich - doczekała się tłumaczenia na język angielski, a przedmowę  do  niej
napisał niemiecki profesor Antoni  Hilckmann,  uczeń  F.  Konecznego,  który
przez wiele lat jego naukę  o  cywilizacjach  wykładał  na  uniwersytecie  w
Moguncji.
      Od czasów F. Konecznego (który zmarł w 1949 roku) nauka porównawcza  o
cywilizacjach posunęła  się  naprzód.  Wykorzystanie  metody  socjologiczno-
psychologicznej  Leona  Petrażyckiego,  a   zwłaszcza   jego   teorii   norm
społecznych,  pozwoliło  na   głębsze   ujęcie   mechanizmu   funkcjonowania
cywilizacji,  zwłaszcza   zaś   asymilacji   religii   i   ideologii   przez
społeczeństwa o różnych typach cywilizacji -  którego  Koneczny  nie  był  w
stanie  zadowalająco  wytłumaczyć,  błędnie  np.  zaliczając  socjalizm   do
cywilizacji żydowskiej i nie rozumiejąc, że jest  on  -  podobnie  jak  inne
ideologie - asymilowany w różny sposób przez poszczególne cywilizacje.
      Koneczny odżegnywał się  od  stosowania  metody  dedukcyjnej  -  którą
nazywał  „aprioryczną”,  „spekulatywną”  -  w  naukach  społecznych,   a   w
szczególności  w  historii.  Dziś  wiemy,  że  zastosowanie  najpierw  metod
matematycznych, a potem cybernetycznych (opartych w dużej mierze właśnie  na
dedukcji), doprowadziło do ciekawych rezultatów, które  m.in.  dały  możność
nowoczesnego  spojrzenia  na  problem  cywilizacji,  a  także   skorygowania
niektórych sądów Konecznego.
      Niemniej jednak wiele myśli Konecznego zachowało swą wartość do dziś -
przede wszystkim zaś jego systematyka cywilizacji, określanych  przez  niego
jako metody ustroju życia zbiorowego, oraz ich podział  na  personalistyczne
(indywidualistyczne) i gromadnościowe (kolektywistyczne). Rolę Konecznego  w
naukach społecznych można tu porównać do roli Linneusza w biologii.
      Oczywiście wyodrębnione i opisane przez Konecznego typy cywilizacji to
pewne  modele,  które  w  czystej  postaci  występują  w  życiu   społecznym
niezmiernie rzadko, ale ich  znajomość  pozwala  lepiej  zorientować  się  w
układach    cywilizacyjnych    faktycznie    funkcjonujących    w    różnych
społeczeństwach.
      Życie poszczególnych społeczeństw jest wypadkową ścierania się różnych
typów cywilizacji, których kombinacje mogą się zmieniać w  trakcie  historii
tego  samego  narodu,  nawet  bez   zmiany   tzw.   ustroju   w   rozumieniu
marksistowskim. Np. w ZSRR w okresie stalinowskim dominowała metoda  ustroju
życia zbiorowego (czyli  cywilizacja)  nazwana  przez  Konecznego  turańską,
która opiera się  na  zasadzie  bezwzględnego  posłuszeństwa  jednoosobowemu
władcy państwa (kult  jednostki);  w  okresie  rządów  Breżniewa  dominowała
metoda bizantyńska, której  istotą  jest  wszechwładza  biurokracji,  zaś  w
epoce Gorbaczowa zaczęła dochodzić go głosu metoda łacińska, z  którą  łączy
się  swoboda  dyskusji  w  życiu  naukowym  i  politycznym,  jawność   życia
publicznego i dążenie do dominacji etyki zarówno w życiu  prywatnym,  jak  i
publicznym. Stosowanie metody łacińskiej w życiu publicznym doprowadziło  do
potępienia zbrodni systemu komunistycznego i  rehabilitacji  jego  ofiar,  a
następnie do  zbliżenia  z  krajami  Zachodu,  w  których  silne  są  wpływy
cywilizacji łacińskiej. W dalszej konsekwencji  musiało  to  doprowadzić  do
rozpadu Układu Warszawskiego i Związku Radzieckiego, które  były  oparte  na
mieszanej metodzie bizantyńsko-turańskiej. W dzisiejszej  Rosji  funkcjonuje
mieszanka kilku cywilizacji. Zaś administracja prezydenta  Putina  z  jednej
strony  zachowuje  pewne  elementy  cywilizacji  łacińskiej   (np.   wolność
mediów), ale  także  rozwija  elementy  cywilizacji  bizantyńskiej  (rozrost
biurokracji),  a  nawet  turańskiej  -  o  czym  najlepiej  świadczy  sposób
rozpoczęcia i prowadzenie drugiej wojny czeczeńskiej.
      Mimo pewnych popełnionych przez  Konecznego  błędów,  stworzona  przez
niego nauka porównawcza o  cywilizacjach  zachowała  do  dziś  dużą  wartość
poznawczą,   trzeba   ją   więc   zaprezentować   współczesnemu    polskiemu
czytelnikowi, rzecz jasna w formie unowocześnionej.
      Pierwsze  dziewięć  rozdziałów   niniejszej   książki   ma   charakter
popularny,  stanowią   one   streszczenie   zasadniczych   elementów   nauki
porównawczej o cywilizacjach stworzonej przez F. Konecznego i oparte  są  na
wspomnianych wyżej i wyszczególnionych w  bibliografii  -  zamieszczonej  na
końcu książki - pracach tego naukowca. Starałem się też zachować  oryginalne
słownictwo  Konecznego.  Uwzględniłem  tylko  podstawowe  osiągnięcia  nauki
porównawczej o cywilizacjach, dokonane już po śmierci Konecznego,  zwłaszcza
zaś zastosowanie teorii norm społecznych Leona Petrażyckiego i  jego  ucznia
Henryka Piętki, do analizy  cywilizacji.  W  tym  ujęciu  przedstawiony  też
został problem  asymilacji  religii  i  ideologii  przez  różne  cywilizacje
(Koneczny opracował tylko problem stosunku religii do cywilizacji).  W  tych
rozdziałach - ze względu na ich  popularny  charakter  -  nie  zamieszczałem
odsyłaczy i przypisów, ograniczając się do podania w  bibliografii  pozycji,
z których korzystałem.
      Nie  zajmuję  się  tu  natomiast  polemiką  z  niektórymi  koncepcjami
Konecznego,  z  pozycji  cybernetyki  społecznej  jako  nauki  o   procesach
sterowania społecznego. W związku  z  tym  koncepcje  Konecznego  przytaczam
nawet wtedy, gdy odbiegają one od wyników uzyskanych  w  ramach  cybernetyki
społecznej, korygując je tylko o tyle, o ile zostało to  dokonane  w  ramach
samej  nauki  porównawczej  o  cywilizacjach.  Czytelników  zainteresowanych
problemem  modyfikacji,  które  do  wyników  uzyskanych   przez   Konecznego
wprowadziła cybernetyka społeczna, odsyłam  do  moich  książek  „Cybernetyka
kultury”, „Cybernetyka społeczna” i „Tajniki sterowania ludźmi”,  w  których
zaprezentowałem cybernetyczne - odmienne niż Konecznego  -  ujęcie  problemu
metod ustroju życia społecznego.
      Jeżeli  problem  cywilizacji   analizować   na   gruncie   cybernetyki
społecznej, wówczas na czoło wysuwa się problem związku  między  cywilizacją
(w rozumieniu Konecznego)  a  określonym  systemem  sterowania  społecznego.
Skuteczność  systemu  sterowania  funkcjonującego  w  danym   społeczeństwie
zależy od dostosowania jego  metody  do  układu  motywacji  występujących  w
sterowanej populacji. Tego problemu nie rozpatrywał  F.  Koneczny  traktując
cywilizacje jako metody ustroju życia zbiorowego, ale nie zastanawiając  się
nad ich skutecznością w procesach sterowania społecznego.
      Cywilizacje w ujęciu F. Konecznego  stanowią  jakby  wartości  same  w
sobie, przy czym wyraźnie wyróżnia  on  cywilizacje  wyższe  i  niższe,  nie
podając  jednak  wyraźnie  ścisłego  naukowego  kryterium,  według   którego
dokonane zostało to rozróżnienie. Zamiast tego - z punktu  widzenia  analizy
procesów sterowania społecznego - należałoby  mówić  tylko  o  cywilizacjach
mniej lub bardziej skutecznych w określonych warunkach społecznych.
      Odmienny charakter mają ostatnie trzy rozdziały (10.,  11.  i  12),  w
których  zaprezentowałem  wyniki  własnych   prac   z   zakresu   socjologii
porównawczej cywilizacji, które  wcześniej  publikowałem  w  wymienionych  w
wykazie literatury wydawnictwach Akademii  Świętokrzyskiej  w  Kielcach.  Te
rozdziały mają charakter ściśle  naukowy  i  zaopatrzone  są  w  odpowiednie
przypisy i odsyłacze. Rozdział 10. poświęcony  jest  socjologii  cywilizacji
Polski  w  ostatnim  półwieczu.  Rozdział   11.   zawiera   pewne   elementy
socjologicznych zastosowań  aksjomatycznej  teorii  poznania,  której  pełny
wykład znaleźć można w moich pracach publikowanych  w  rocznikach  6.  i  7.
„The  Pacularity  of  Men”.  Rozdział  12.  poświęcony  jest   zastosowaniom
cybernetyki społecznej do analizy cywilizacji, bardziej wyczerpujący  wykład
tej problematyki znaleźć można w mojej książce  pt.  „Cybernetyczna  analiza
systemów i procesów społecznych”, wydanej w Kielcach w 1996 roku.
      Na koniec trzeba wyraźnie  podkreślić,  że  książka  niniejsza  ma  za
zadanie zaprezentować koncepcje  F.  Konecznego  i  obecny  stan  stworzonej
przez niego polskiej nauki porównawczej o cywilizacjach,  która  przoduje  w
skali światowej, dlatego też  nie  omawiam  w  niej  całokształtu  światowej
wiedzy socjologicznej o społeczeństwie i  jego  cywilizacji,  wszystkie  zaś
pojęcia socjologiczne, które tu będą występować, zaprezentuję  tak,  jak  je
określił   Koneczny;   wyjątek   stanowią   pojęcia   społeczeństwa,    norm
społecznych, państwa i narodu, zostały one zmodyfikowane  w  myśl  koncepcji
L. Petrażyckiego i  H.  Piętki,  które  doskonale  harmonizują  z  nauką  F.
Konecznego, oraz pewne - podane w ostatnim rozdziale  -  pojęcia  a  zakresu
cybernetyki społecznej.



10. Dominacja pierwiastków cywilizacji bizantyńskiej w życiu PRL i III RP.


      Upaństwowienie głównej części gospodarki i daleko posunięta etatyzacja
całości życia społecznego PRL,  stworzyło  bazę  dla  dominacji  cywilizacji
bizantyńskiej w Polsce.
      Społeczną bazę cywilizacji bizantyńskiej stanowi biurokracja rozumiana
jako grupa ludzi trudniących się zawodowo zarządzaniem  i  administrowaniem.
Tak rozumiana biurokracja istniała w Polsce od dawna, zasadniczy  jej  trzon
stanowiła biurokracja państwowa.  W  okresie  PRL  nastąpił  znaczny  rozwój
liczebny  tej  grupy  społecznej,  przy  czym  obok  biurokracji  państwowej
powstała biurokracja partyjna  -  składająca  się  z  etatowych  pracowników
aparatu PZPR[1]. Relacje między biurokracją partyjną  i  państwową  polegały
teoretycznie na tym, że ta pierwsza miała politycznie kontrolować czy  wręcz
sterować działaniami tej  drugiej.  W  praktyce  jednak  toczyła  się  swego
rodzaju  rywalizacja  między  biurokracją  partyjną   i   państwową,   która
niejednokrotnie przybierała formę walki o realną władzę i wpływy[2].
      Biurokracja partyjna, która w zasadzie miała tylko sprawować  kontrolę
polityczną  nad  biurokracją  państwową,  w   praktyce   stosunkowo   często
ingerowała bezpośrednio w procesy zarządzania i administrowania  państwem  -
a zwłaszcza gospodarką, które  leżały  w  zakresie  kompetencji  biurokracji
państwowej.  Prowadziło  to  do   tarć   między   obu   głównymi   rodzajami
biurokracji,  przy  czym  aparat  państwowy,  a  zwłaszcza   gospodarczy   -
stopniowo   coraz   bardziej   emancypował   się   spod   kurateli   aparatu
partyjnego[3]. Nie zmieniało to jednak faktu,  że  warstwą  panującą  w  PRL
była biurokracja, której większa część działała w zetatyzowanej gospodarce.
      System centralnego planowania i sterowania  gospodarką  oraz  całością
życia społecznego, który  funkcjonował  w  PRL,  łączył  się  z  typową  dla
cywilizacji bizantyńskiej dominacją biurokracji nad społeczeństwem.  Warstwa
społeczna  biurokracji  -   której   wiodącą   część   stanowiła   centralna
biurokracja  partyjno-państwowa  -  od  początku  istnienia  Polski  Ludowej
stanowiła główną podporę władzy i bazę społeczną, z której  rekrutowała  się
władająca naszym krajem elita, jej liczebność możemy traktować jako  miernik
siły pierwiastków cywilizacji bizantyńskiej w naszym kraju,  zaś  liczebność
biurokracji zajmującej się administrowaniem gospodarki - jako  miernik  siły
tych pierwiastków w gospodarce.
      W  1946  roku  wydatki  na  administrację  stanowiły  92,8%   wydatków
budżetowych państwa ogółem[4]. W tym czasie w administracji publicznej  było
152.011 etatów - nie licząc Ministerstwa  Obrony  Narodowej  i  Ministerstwa
Bezpieczeństwa Publicznego, jak również nauczycielstwa[5].  Istniało  w  tym
czasie 20 ministerstw, z których  następujące  zajmowały  się  -  w  ścisłym
sensie  -  sterowaniem  gospodarką:  Ministerstwo  Przemysłu,   Ministerstwo
Aprowizacji i Handlu, Ministerstwo Rolnictwa i Reform Rolnych,  Ministerstwo
Leśnictwa,  Ministerstwo  Żeglugi  i  Handlu   Zagranicznego,   Ministerstwo
Komunikacji. W tych sześciu resortach  pracowały  łącznie  (w  centralach  i
agendach  terenowych)  58.262  osoby[6].   Do   resortów   zajmujących   się
administrowaniem gospodarką  (w  szerszym  tego  słowa  znaczeniu)  zaliczyć
można jeszcze Ministerstwo Odbudowy - które dysponowało 3669  etatami[7],  a
także w pewnym stopniu Ministerstwo Skarbu - dysponujące 17.430[8]  etatami.
W sumie administrowaniem gospodarki polskiej zajmowało się 8  resortów  -  a
więc 40% ogólnej ich liczby, dysponujących  łącznie  79.361[9]  etatami,  co
stanowiło 52,2% ogółu zatrudnienia w administracji.
      Dla   porównania   warto   podać,   że   w   okresie   dwudziestolecia
międzywojennego istniało 13 ministerstw,  z  których  5  (tzn.  38%  ogólnej
liczby)  zajmowało  się  problematyką  gospodarczą  w  ścisłym  tego   słowa
znaczeniu:  Ministerstwo  Przemysłu  i   Handlu,   Ministerstwo   Rolnictwa,
Ministerstwo Komunikacji,  Ministerstwo  Robót  Publicznych  i  Ministerstwo
Reform  Rolnych.  W  szerszym  znaczeniu  sprawami   sterowania   gospodarką
zajmowało się również Ministerstwo Skarbu. W  sumie  sterowaniem  gospodarki
polskiej zajmowało się 6 ministerstw (mniej niż połowa ogólnej ich  liczby).
Trzeba przy tym stwierdzić, że w 1938  roku  administracja  cywilna  naszego
państwa dysponowała 74,4 tysiącami etatów[10], przy czym liczba ta  obejmuje
również  funkcjonariuszy  Ministerstwa   Spraw   Wewnętrznych.   Jak   widać
liczebność administracji polskiej w 1946 roku była ponad dwukrotnie  większa
niż w 1939 roku, zaś  łączne  zatrudnienie  w  samych  tylko  ministerstwach
zajmujących się gospodarką było w 1946 roku większe niż  pełne  zatrudnienie
w całej administracji państwowej w 1939 roku.
      Na  przełomie  lat  czterdziestych  i  pięćdziesiątych  bardzo  silnie
rozbudowano biurokrację  państwową  (zwłaszcza  centralną)  -  w  1953  roku
liczba ministerstw wynosiła już 30 (co oznacza wzrost o 50%  w  stosunku  do
liczby z 1946 roku, zaś 2-3-krotny  wzrost  w  stosunku  do  liczby  z  1939
roku), przy czym  administrowaniem  gospodarką  zajmowało  się  19  z  nich:
Ministerstwo  Budownictwa  Miast   i   Osiedli,   Ministerstwo   Budownictwa
Przemysłowego, Ministerstwo Energetyki, Ministerstwo Gospodarki  Komunalnej,
Ministerstwo  Górnictwa,  Ministerstwo  Handlu  Wewnętrznego,   Ministerstwo
Handlu   Zagranicznego,   Ministerstwo   Hutnictwa,   Ministerstwo    Kolei,
Ministerstwo  Leśnictwa,  Ministerstwo  Państwowych   Gospodarstw   Rolnych,
Ministerstwo  Przemysłu  Chemicznego,  Ministerstwo  Przemysłu  Drobnego   i
Rzemiosła,   Ministerstwo   Przemysłu   Lekkiego,   Ministerstwo   Przemysłu
Maszynowego, Ministerstwo Przemysłu Rolniczego i  Spożywczego,  Ministerstwo
Rolnictwa, Ministerstwo  Transportu  Drogowego  i  Lotniczego,  Ministerstwo
Żeglugi. Oprócz tych 19 resortów, całością gospodarki zajmowała  się  świeżo
utworzona  Państwowa  Komisja  Planowania  Gospodarczego  (stanowiąca  jakby
superresort),  którą  kierował  wiceprezes   Rady   Ministrów,   a   ponadto
Ministerstwo Finansów. Łącznie więc  administrowaniem  gospodarką  zajmowało
się w tym  czasie  21  resortów  -  tzn.  ponad  dwie  trzecie  ogólnej  ich
liczby[11].  Funkcjonował  wówczas  w  całej  pełni  biurokratyczny   system
zarządzania gospodarką i całym życiem społeczeństwa polskiego.
      Znacznie  wzrosło  też  w  tym  czasie  zatrudnienie  w  administracji
państwowej osiągając w 1955 roku 362,4  tys.,  co  stanowiło  5,6%  ogólnego
zatrudnienia[12].  Oznaczało  to   wzrost   zatrudnienia   w   administracji
państwowej  o 138,4% w stosunku do stanu  z  1946  roku,  zaś  niemal  5-cio
krotny wzrost w stosunku do roku 1939.
      W  późniejszym  okresie  liczba  osób  zatrudnionych  w  administracji
państwowej ulegała pewnym wahaniom: po  wstrząsach  politycznych  1956  roku
spadła ona do 231 tys. w 1960  roku  -  a  więc  o  36,3%,  następnie  znowu
wzrosła do 261 tys. w 1965 r. (tzn. o 13%), w  okresie  protestów  i  napięć
społecznych w 1980 r. znowu spadła do 227,4 tys. (tzn.  o  około  13%),  aby
potem wzrosnąć - osiągając w 1986 roku 275,5 tys. (tzn. o 21,2%); w  okresie
następnych trzech lat nastąpił niewielki spadek do wielkości  260,7  tys.  w
1989  r.  (tzn.  o  5,4%)[13].  Jak  widać  w  okresach  napięć  społecznych
liczebność biurokracji malała, zaś w okresach  stabilizacji  znowu  rosła  -
można to interpretować jako odpowiednio spadek i  wzrost  siły  pierwiastków
bizantyńskich zarówno w polskiej gospodarce,  jak  i  w  innych  dziedzinach
życia  społecznego.  Przez  cały  jednak  okres  istnienia  PRL   liczebność
biurokracji była znacznie większa niż w okresie przedwojennym  -  w  okresie
stalinowskim nawet pięciokrotnie, zaś nawet w okresie  po  1956  roku  ponad
trzykrotnie  -  co  można  interpretować  jako  wyraźne  osłabienie  w   PRL
elementów cywilizacji łacińskiej, przy równoczesnym znacznym  wzroście  roli
elementów cywilizacji bizantyńskiej.
      Oprócz biurokracji państwowej w omawianym tu okresie istniała  jeszcze
biurokracja partyjna PZPR.  W  1953  roku  w  aparacie  partyjnym  pracowało
13.075  osób,  z  tego  425  było  pracownikami  politycznymi  KC  PZPR[14].
Liczebność biurokracji partyjnej wynosiła  więc  zaledwie  3,6%  liczebności
biurokracji państwowej. Aż do  rozwiązania  PZPR  w  1990  roku,  liczebność
biurokracji partyjnej niewiele odbiegała od podanej wyżej liczby z 1953  r.,
oscylując w granicach kilkunastu tysięcy. Mimo jednak swej stosunkowo  małej
liczebności, rola biurokracji partyjnej PZPR była  istotna,  gdyż  stanowiła
ona rezerwuar kadrowy dla biurokracji państwowej, a ściśle  mówiąc  dla  jej
kadry kierowniczej, równocześnie kontrolując ją politycznie.
      Cały  ten  biurokratyczny  aparat  dominował  nad  społeczeństwem,   w
szczególności  zaś  sterował  gospodarką,  wydając  tysiące  aktów  prawnych
regulujących działania społeczne. Krajowa Rada Narodowa w latach  1944-1946,
a następnie kolejne Sejmy PRL w latach 1947-1989,  uchwaliły  w  sumie  1340
ustaw i zatwierdziły  924  dekrety  (z  tego  w  okresie  1944-1956  r.  888
dekretów)[15]. Do  tego  dochodziły  jeszcze  liczniejsze  rozporządzenia  i
zarządzenia.
      Ideologizacji i  biurokratyzacji  uległy  też  polskie  szkolnictwo  i
nauka, która zarówno w okresie przedwojennym,  jak  i  w  pierwszych  latach
powojennych,  rozwijała  się  w  sposób  charakterystyczny  dla  cywilizacji
łacińskiej - jako metodyczne dążenie do poznania prawdy.
      Po 1948 roku  -  gdy  polityczny  nadzór  nad  nauką  objął  w  Biurze
Politycznym PZPR  Jakub  Berman  -  rozpoczął  się  proces  ideologizacji  i
etatyzacji zarówno szkolnictwa, jak i nauki  polskiej.  W  miejsce  dawnych,
mających wieloletnią tradycję społecznych instytucji naukowych - takich  jak
Polska Akademia Umiejętności i Towarzystwo Naukowe Warszawskie - w  dniu  30
października 1951 r. powołano do życia biurokratyczną  strukturę  w  postaci
Polskiej Akademii Nauk (odpowiednich Akademii Nauk ZSRR),  która  miała  być
sztabem generalnym armii polskich uczonych, kroczących w  pierwszym  szeregu
budowniczych socjalizmu w Polsce. Na  posiedzeniu  Komitetu  Wykonawczego  I
Kongresu Nauki Polskiej w dniu 8  września  1950  r.,  z  udziałem  ministra
Adama Rapackiego, ustalono, że należy zapewnić udział w strukturze  Akademii
czynników rządowych ze względu na słabość ideologiczną  większości  polskich
uczonych, chodziło o to, by Akademia mogła być terenem  walki  ideologicznej
w kołach naukowych.
      Starych profesorów, którzy nie odpowiadali idelogiczno-biurokratycznym
kryteriom, odsunięto od kształcenia młodej kadry.  Musieli  więc  odejść  na
boczny  tor  tacy  wybitni  profesorowie,  jak   Czekanowski,   Ajdukiewicz,
Ingarden, Kotarbiński, Ossowski, Tatarkiewicz i wielu innych. Profesorami  i
docentami mianowano wielu politycznie pewnych, którzy  przedtem  najczęściej
niewiele mieli wspólnego z pracą naukową, a zdarzali się  wśród  nich  nawet
tacy, którzy nie  mieli  ukończonych  wyższych  studiów.  Korzystały  z  tej
sytuacji  wszelkiego  rodzaju  miernoty,  które   działalnością   polityczną
pomagały sobie w karierze naukowej.
      Do szybkościowego kształcenia kadry w humanistyce  utworzono  Instytut
Kształcenia Kadr Naukowych. W marcu 1950 r. utworzono  trzy  jego  wydziały:
filozofii z teorią państwa i  prawa,  historii  oraz  ekonomii  politycznej.
Większość przyszłych wykładowców odbyła kilkutygodniowy  kurs  w  placówkach
radzieckich. Studia w IKKN trwały trzy lata, przyjmowano zaś  na  nie  ludzi
mających  odpowiednie  rekomendacje  partyjne   -   aparatu   partyjnego   i
młodzieżowego (ZMP-owskiego), z wojska, milicji i bezpieczeństwa.
      Na  gruzach  dawnych  polskich  struktur  naukowych,  których  głównym
zadaniem - zgodnie z tradycją cywilizacji  łacińskiej  -  było  poszukiwanie
prawdy i odkrywanie nowych praw, stworzono nowe  całkowicie  po  bizantyńsku
zbiurokratyzowane i scentralizowane  struktury,  których  głównych  zadaniem
miała być marksistowska - a ściśle mówiąc stalinowska - indoktrynacja.  Tzw.
naukowy światopogląd stał się oficjalną ideologią partyjno-państwową i  miał
całkowicie zastąpić religię, a także prawdziwą  czystą  naukę  -  traktowaną
jako burżuazyjny przeżytek.
      W miejsce pojęć i metod naukowych wprowadzono stereotypy  propagandowe
i dialektykę marksistowską  w  wydaniu  stalinowskim.  Z  programów  studiów
usunięto  treści  i  metody  sprzeczne  w  obowiązującą  doktryną,  zaś   od
kształcenia młodzieży odsunięto  tych  naukowców,  którzy  chcieli  zachować
niezależność. Profesorami i docentami mianowano  niejednokrotnie  ludzi  bez
odpowiednich merytorycznych kwalifikacji, którzy wykazywali  się  wiernością
wobec   obowiązującej   doktryny   i   biegłością   w   stosowaniu    metody
dialektycznej. Wprowadzony wówczas skomplikowany system nadawania tytułów  i
stopni naukowych był kontrolowany przez ludzi oddanych ówczesnemu  systemowi
politycznemu  i  zabezpieczał  ich  dominującą  pozycję  w  nauce  polskiej.
Uczelnie katolickie - Katolicki Uniwersytet  Lubelski  i  Akademia  Teologii
Katolickiej - były w tym  okresie  wyraźnie  dyskryminowane  przy  nadawaniu
tytułów i stopni naukowych, najlepszym tego dowodem jest fakt, że jeszcze  w
Informatorze  Nauki  Polskiej  1976/77  ówczesny  kardynał   Karol   Wojtyła
figuruje jako docent, a nie  profesor,  mimo  wielkiego  dorobku  naukowego,
który  już   wówczas   posiadał.   Program   studiów   w   dziedzinie   nauk
humanistycznych  był  tak  ułożony,  by  podbudowywał   tylko   obowiązującą
marksistowsko-stalinowską indoktrynację. Np.  historia  filozofii  była  tak
wykładana,  by  wykazać,  że   materializm   dialektyczny   stanowi   koronę
historycznego rozwoju  filozofii,  wszystkie  informacje,  które  tej  tezie
przeczyły, były eliminowane.
      Wprawdzie po 1956 roku sytuacja uległa pewnej poprawie,  ale  kontrolę
nad polską nauką - zwłaszcza  w  sprawach  organizacyjnych,  programowych  i
kadrowych - zachowała grupa społeczna, która  ukształtowała  się  w  okresie
stalinowskim, można ją nazwać biurokracją naukową. Biurokracja  ta  składała
się z  dwóch  zasadniczych  grup:  pierwszą  stanowili  ludzie,  którzy  swą
pozycję zawdzięczali wyłącznie lub głównie  polityce,  zaś  nauka  stanowiła
dla nich tylko  narzędzie  wspomagające  karierę  biurokratyczno-polityczną;
drugą grupę stanowili  ludzie,  którzy  wprawdzie  działalnością  polityczną
czynnie się nie zajmowali, ale godzili się z dominacją świata  polityki  nad
nauką i starali się z tego wyciągać dla siebie określone korzyści.
      W trakcie  przemian,  które  dokonały  się  w  Polsce  po  1956  roku,
dopuszczono   wprawdzie   uprawianie,   a   nawet    nauczanie,    kierunków
niemarksistowskich, ale tylko takich, które nie były całkowicie sprzeczne  z
obowiązującą wykładnią marksizmu - z tych to powodów nie dopuszczano np.  do
wykładania nauki porównawczej o cywilizacjach.
      W okresie stalinowskim funkcjonowali jeszcze i  mieli  duże  wpływy  w
nauce  i  życiu  politycznym  PRL  ideowi  komuniści  -   przede   wszystkim
przedwojenni działacze partii komunistycznej, wśród których sporo było  osób
pochodzenia żydowskiego, posiadających  wielkie  talenty  ideologiczne.  Oni
też wykazywali poważne zaangażowanie ideologiczne w budowę nowego ustroju  -
charakterystyczne  dla  cywilizacji  żydowskiej.  W   miarę   upływu   czasu
biurokracja stopniowo eliminowała  większość  tych  ludzi  lub  przynajmniej
odsuwała ich od poważniejszego wpływu na naukę i życie polityczne.  Pierwszy
etap tego procesu miał miejsce jeszcze w  latach  pięćdziesiątych  w  ramach
destalinizacji. Potem na  większą  skalę  proces  ten  przebiegał  w  latach
sześćdziesiątych  (m.in.   w   latach   1967-68).   Eliminowanie   elementów
cywilizacji żydowskiej z życia PRL przez  biurokrację  typu  bizantyńskiego,
było ułatwione w okresie, gdy państwo Izrael opowiedziało  się  zdecydowanie
po stronie Zachodu.
      Dzięki systemowi centralnego sterowania nauką i szkolnictwem  wyższym,
biurokracja  naukowa  w  okresie  PRL  całkowicie  zdominowała   prawdziwych
naukowców  i  kontrolowała  nasze  życie  naukowe  -  zwłaszcza  zaś  sprawy
personalne. Był to system, który można nazwać czerwonym bizantynizmem.
      W schyłkowym okresie PRL biurokracja naukowa  (i  nie  tylko  naukowa)
stawała się coraz bardziej bezideowa, co uwidoczniło się wyraźnie w  okresie
po przełomie 1989 roku.
      Wszystko to świadczy o dominacji elementów cywilizacji bizantyńskiej w
życiu społecznym PRL, w tym również - a  nawet  przede  wszystkim  -  w  jej
gospodarce  (większość  biurokratów  państwowych   pracowała   w   resortach
zajmujących się gospodarką), w której całkowicie dominował sektor  państwowy
sterowany przez biurokratów, a także nauce i szkolnictwie.
      Przez cały ten okres trwały tarcia i walki o władzę między biurokracją
państwową i partyjną, przy czym aparat państwowy (i  oczywiście  związana  z
nim biurokracja gospodarcza)  coraz  bardziej  wyzwalał  się  spod  kurateli
aparatu PZPR. Miało to też pewien związek ze  stopniowym  odideologizowaniem
PZPR, która marksizm traktowała  coraz  bardziej  w  sposób  formalistyczno-
biurokratyczny.  Charakterystycznym,  ważnym  momentem  tego  procesu   była
przeprowadzona w  1975  roku  reforma  administracji  państwowej,  w  której
wyniku zlikwidowano powiaty, tworząc dużą liczbę gmin  i  województw.  Przed
1975 rokiem sekretarze powiatowi i podległy im aparat  partyjny  PZPR  mogli
skutecznie kontrolować powiatową  administrację  państwową,  po  reformie  w
roku 1975 sekretarze gminni i podległy im  aparat  partyjny  nie  mieli  już
takiej  pozycji  jak  dawna  partyjna   biurokracja   powiatowa.   Pozostały
natomiast  niektóre   ważne   elementy   dawnej   powiatowej   administracji
państwowej  w  postaci  urzędów  rejonowych,   takich   jak   urzędy   spraw
wewnętrznych, pocztowe, skarbowe, a poza tym sądy  i  prokuratury  rejonowe,
nad którymi gminny partyjny aparat PZPR  nie  miał  władzy,  zaś  odpowiedni
aparat wojewódzki - mający pod sobą wiele rejonów - praktycznie  nie  był  w
stanie skutecznie kontrolować ich na co dzień.
      Autorytet całej biurokracji partyjnej PZPR uległ dalszemu osłabieniu w
latach 1980-1981, dzięki  działaniom  opozycji,  a  zwłaszcza  Solidarności,
następnie zaś w okresie stanu wojennego, kiedy to został  zdominowany  przez
biurokrację policyjno-wojskową i faktycznie nigdy już potem aparat  partyjny
PZPR nie odzyskał dawnej pozycji i władzy. Relatywnie wzmacniała  się  coraz
bardziej pozycja biurokracji  państwowej.  Do  końca  jednak  istnienia  PRL
formalna  polityczna  dominacja  biurokracji   partyjnej   w   stosunku   do
biurokracji państwowej była utrzymywana, a  odpowiednie  instancje  partyjne
miały prawo rekomendować kandydatów na  stanowiska  kierownicze  w  aparacie
państwowym.  Proces  wzrostu  realnej  siły  biurokracji  państwowej  i  jej
dominacji nad aparatem partyjnym zakończył się właściwie dopiero w  III  RP:
po wyborach 4 czerwca 1989  roku  rola  biurokracji  partyjnej  PZPR  spadła
niemal do zera, a w trakcie ostatniego zjazdu  PZPR  w  styczniu  1990  roku
nastąpiła likwidacja całej partii. Wraz z likwidacją PZPR  zniknęła  również
biurokracja partyjna  rozpływając  się  m.in.  w  biurokracji  państwowej  i
gospodarczej, a także w prywatnej  inicjatywie  gospodarczej,  która  w  tym
okresie zaczęła się bardzo dynamicznie rozwijać.
      Wprawdzie po 1989 roku powstało bardzo wiele partii politycznych,  ale
żadna  z  nich  nie  była  w  stanie  skutecznie   kontrolować   biurokracji
państwowej - nawet w wypadku wygrania wyborów. Partie te  były  bowiem  dużo
mniej liczne niż dawna PZPR, a  ponadto  nie  miały  prawa  zakładać  swoich
komórek  w  zakładach  pracy  i  instytucjach   państwowych,   zaczęła   też
obowiązywać  -  bardzo  dla  biurokracji   państwowej   wygodna   -   zasada
apolityczności  urzędników,   która   w   praktyce   oznaczała   zakaz   ich
przynależności do partii politycznych, zatem nie podlegali  oni  dyscyplinie
partyjnej.  Do  partii  mogli  należeć  tylko  dygnitarze  państwowi  bardzo
wysokiego szczebla, którzy zmieniali się stosunkowo  często  i  nie  byli  w
stanie  na  co  dzień  skutecznie  kontrolować  podległego   im   -   ciągle
rozrastającego się -  aparatu  biurokratycznego.  Próby  obsadzania  aparatu
państwowego przez działaczy  zwycięskich  partii  czy  koalicji,  prowadziły
tylko do dalszego rozrostu  biurokracji  i  wzrostu  jej  siły.  Biurokracja
państwowa potrafiła wykorzystać tę sytuację, stale  umacniając  swą  pozycję
społeczną i realną władzę, uzależniając od  siebie  coraz  bardziej  warstwę
prywatnych przedsiębiorców.
      W trakcie zmian, które dokonały się w Polsce od  1989  roku,  w  życiu
społecznym i gospodarczym naszego kraju zaczęły funkcjonować silne  elementy
cywilizacji łacińskiej. Społeczeństwo zaczęło się  organizować  politycznie,
zaś  w  dziedzinie  gospodarczej  zaczął  się  dynamicznie  rozwijać  sektor
prywatny.
      W 1989 roku na 17.558 tys. osób pracujących w gospodarce - 9277,8 tys.
pracowało  w  sektorze  publicznym  (52,8%),  zaś  8280,2  tys.  w  sektorze
prywatnym (47,2%). Spośród osób  pracujących  w  sektorze  prywatnym  4067,2
tys.  pracowało  w  indywidualnych  gospodarstwach  rolnych,   zatem   wśród
pracujących  poza  tymi  gospodarstwami  pracujący  w  sektorze   publicznym
stanowili 68,8%[16].
      W 1994 roku na 14.924 tys. osób pracujących - 5878,4 tys. pracowało  w
sektorze publicznym (39,4%), zaś 9045,6 tys. w sektorze  prywatnym  (60,6%).
Spośród  pracujących  w  sektorze  prywatnym   3744,9   tys.   pracowało   w
indywidualnych gospodarstwach rolnych, zatem  wśród  pracujących  poza  tymi
gospodarstwami,  pracujący  w  sektorze  publicznym  stanowili   już   tylko
47,4%[17]. O ile więc w 1989  roku  dominował  w  naszej  gospodarce  sektor
publiczny, to już w 1994  roku  obserwujemy  dominację  sektora  prywatnego.
Proces ten odbywał się jednak  kosztem  wzrostu  bezrobocia.  Jak  wynika  z
zestawienia  podanych  wyżej  liczb,   w   ciągu   pierwszych   pięciu   lat
transformacji zatrudnienie w sektorze publicznym zmalało o 2.634  tys.,  zaś
w sektorze prywatnym wzrosło tylko o  765,4  tys.,  zatem  całkowita  liczba
osób pracujących w Polsce zmalała  w  tym  okresie  o  1.868,6  tys.  Liczba
zarejestrowanych bezrobotnych w dniu  31  grudnia  1994  r.  wynosiła  2.838
tys., stopa bezrobocia  16,0%[18],  zaś  współczynnik  aktywności  zawodowej
59,2%[19].
      Opisany proces postępował dalej w następnych latach. W  2000  roku  na
15.480,0  tys.  osób  pracujących  -  4309,3  tys.  pracowało   w   sektorze
publicznym (27,8%), zaś 11.170,7 tys. w sektorze prywatnym (72,2%).  Spośród
pracujących w sektorze prywatnym  4073,6  tys.  pracowało  w  indywidualnych
gospodarstwach rolnych, zatem wśród pracujących  poza  tymi  gospodarstwami,
pracujący w sektorze publicznym stanowili w tym czasie 37,8%[20].  Dominacja
sektora prywatnego w drugiej połowie lat  dziewięćdziesiątych  została  więc
umocniona. Bezrobocie jednak utrzymywało  się  nadal  na  wysokim  poziomie.
Całkowita liczba osób pracujących w Polsce była w tym czasie mniejsza niż  w
1989 r. o  2.078  tys.,  liczba  zarejestrowanych  bezrobotnych  w  dniu  31
grudnia wynosiła 2.703 tys., stopa bezrobocia  15,1%[21],  zaś  współczynnik
aktywności  zawodowej  56,4%[22].  Cena  prywatyzacji  w  Polsce  była  więc
wysoka, gdyż w tym w tym samym czasie zmniejszyła się liczba  miejsc  pracy,
zaś w wiek aktywności zawodowej wkraczały coraz  liczniejsze  roczniki  wyżu
demograficznego.
      Chociaż  w  trakcie  przemian  dokonywanych  w  Polsce  po  1989  roku
rozwinęły się silne elementy cywilizacji łacińskiej, jednakże  w  tym  samym
okresie bynajmniej nie  zniknęły  z  naszego  życia  społeczno-gospodarczego
elementy cywilizacji bizantyńskiej, zwłaszcza zaś  nie  tylko  nie  zmalała,
ale jeszcze  się  rozrosła  społeczna  baza  tej  cywilizacji  -  w  postaci
biurokracji  państwowej  i   samorządowej.   W   1990   roku   liczba   osób
zatrudnionych  w  administracji   państwowej   wynosiła   158.812,   zaś   w
administracji samorządu terytorialnego 83.583, łącznie więc w  administracji
państwowej i samorządowej pracowało 242.395 osób[23]. Po czterech latach,  w
1994 roku: liczba zatrudnionych w administracji  państwowej  wynosiła  133,4
tys. (zmalała więc o 16%),  zaś  w  administracji  samorządu  terytorialnego
135,0  tys.,  łącznie  więc  w  administracji  państwowej   i   samorządowej
pracowało 268,4 tys. osób  -  co  oznacza  wzrost  o  10,7%[24].  Jak  widać
globalna liczba osób zatrudnionych w administracji była trochę  większa  niż
w okresie PRL, nastąpił  natomiast  podział  na  administrację  państwową  i
samorządową przy wzroście administracji samorządowej o 61,5%.
      W  następnych  latach  liczba  osób  zatrudnionych   w   administracji
państwowej uległa stosunkowo niewielkim  zmianom:  w  2000  r.  135,9  tys.,
natomiast  wydatnie  wzrosła  liczba  osób  zatrudnionych  w   administracji
samorządu terytorialnego, która w 2000  r.  wynosiła  179,5  tys.[25]  -  co
oznacza wzrost  o  114,7%  w  stosunku  do  1990  roku.  Ten  wielki  wzrost
zatrudnienia  w   administracji   samorządowej   spowodowany   był   głównie
przeprowadzaną w tym okresie reformą administracji  kraju.  Łącznie  więc  w
administracji państwowej i samorządowej pracowało w  2000  roku  315,4  tys.
ludzi - co stanowiło 7,3% osób pracujących w sektorze  publicznym.  Do  tego
należy jeszcze dodać rzeszę  radnych  różnych  szczebli  -  których  np.  po
wyborach samorządowych w 2002 r. ma być  46  tys.,  oraz  2,5  tys.  wójtów,
burmistrzów i prezydentów miast.
      W okresie 1990-2000 r. nastąpił wzrost o 30,1% łącznego zatrudnienia w
administracji państwowej i samorządowej. Inaczej jednak wygląda sprawa,  gdy
przyjrzymy  się  administracji  centralnej  -  której  rola  w   cywilizacji
bizantyńskiej   jest   kluczowa.   Liczba   osób   zatrudnionych   w   tejże
administracji w 1989 roku wynosiła  42,9  tys.[26],  zaś  w  1994  r.  102,7
tys.[27] - co oznacza wzrost o 139% w  ciągu  5  lat.  W  następnych  latach
liczba osób zatrudnionych w naczelnych i centralnych organach  administracji
jeszcze wzrosła osiągając w 2000 roku 110,9 tys. Zatem w  okresie  1989-2000
r. zatrudnienie w administracji centralnej wzrosło o 158,5%. Wzrosła  też  w
tym czasie ilość ministerstw i urzędów centralnych, których w 1995  r.  było
42[28], co oznaczało wzrost o 35,5% w stosunku do 1989 roku; w  późniejszych
latach wprawdzie liczba ta nie wzrastała  już  w  takim  tempie  -  a  nawet
likwidowano  niektóre  ministerstwa  i  urzędy   centralne,   ale   powstały
biurokratyczne instytucje w postaci różnych agencji  -  takich  jak  Agencja
Budowy i Eksploatacji Autostrad,  Agencja  Restrukturyzacji  i  Modernizacji
Rolnictwa itp., oraz innych podobnych  instytucji,  które  dysponują  dużymi
funduszami  poza  budżetem  państwa  i  dają  zatrudnienie  oraz   możliwość
zarabiania   sporych   pieniędzy   dużej   części   biurokracji.    Wielkość
zatrudnienia w tych agencjach nie jest podawana w Rocznikach  Statystycznych
GUS. Okazuje się zatem,  że  w  okresie,  gdy  w  skali  kraju  zatrudnienie
zmalało i powstała liczna armia  bezrobotnych,  zatrudnienie  w  biurokracji
państwowej i samorządowej, szczególnie zaś w biurokracji centralnej - a  ona
właśnie  jest  warstwą  dominującą  w  cywilizacji  bizantyńskiej  -   rosło
stosunkowo szybko.
      Rosnąca stale rzesza biurokratów stanowi coraz większe obciążenie  dla
budżetu  państwa,  w  którym  brakuje  pieniędzy  niemal  na  wszystko  -  z
wyjątkiem  oczywiście  wynagrodzeń  i  innych  świadczeń   dla   biurokratów
państwowych oraz samorządowych.
      Biurokracja, jako dominująca warstwa społeczna,  posiada  rzecz  jasna
swoją klientelę, która  przy  niej  funkcjonuje.  Najlepszym  odbiciem  tego
zjawiska jest struktura wynagrodzeń, ich realna wartość i szybkość wzrostu.
      Wraz ze wzrostem liczebnym biurokracji wzrastały również jej  zarobki.
W  2000  r.  przeciętne  miesięczne  wynagrodzenie  brutto  w  administracji
państwowej wynosiło 2887,17 zł i wzrosło w stosunku do  1999  r.  o  22,78%,
analogiczne wynagrodzenie przeciętne w Polsce wynosiło 1893,74 zł i  wzrosło
w stosunku do 1999 r. tylko  o  11,10%.  Zatem  przeciętne  wynagrodzenie  w
administracji  państwowej  było  w   2000   r.   wyższe   od   analogicznego
wynagrodzenia  w  Polsce  o   52,46%.   Wskaźnik   cen   towarów   i   usług
konsumpcyjnych w 2000 r. wzrósł w rozpatrywanym okresie o około 10%,  realne
przeciętne  wynagrodzenie  w   Polsce   wzrosło   zaledwie   o   1,0%,   zaś
wynagrodzenie   w   administracji   państwowej   o    11,62%.    Analogiczne
wynagrodzenia w naczelnych i centralnych organach  administracji  państwowej
wynosiły w 2000 r. 3057,82 zł przewyższając o 61,47% przeciętną  krajową,  a
ich wysokość wzrosła w stosunku do  1999  r.  o  25,04%  -  tzn.  realnie  o
13,67%[29].
      Warto też zwrócić uwagę na to, że w województwie mazowieckim
      -  obejmującym  Warszawę  będącą   siedzibą   centralnej   biurokracji
państwowej i jej klienteli  -  przeciętne  wynagrodzenie  miesięczne  brutto
wyniosło w 2000 r. 2469,59 zł, a więc było o 30,41% wyższe od  analogicznego
średniego krajowego wynagrodzenia[30].
      Pamiętać też trzeba, że  oficjalne  zarobki  to  nie  jedyne  korzyści
materialne, które czerpie  biurokracja  -  zwłaszcza  centralna  -  ze  swej
dominującej pozycji społecznej.  Dodać  tu  należy  np.  większe  możliwości
atrakcyjnych służbowych wyjazdów zagranicznych, wczasów, nie  mówiąc  już  o
różnych nieoficjalnych korzyściach materialnych.
      Jak widać biurokracja gospodaruje  pieniędzmi  w  ten  sposób,  aby  w
pierwszym rzędzie zaspokoić potrzeby swoje oraz swego otoczenia  społecznego
- które stanowi jej klientelę oraz zaspokaja jej potrzeby.
      Klasyczny przykład może tu  stanowić  policja.  Te  elementy  policji,
które zajmują się ochroną bezpieczeństwa zwykłych obywateli, są  chronicznie
niedoinwestowane i traktowane po macoszemu, natomiast te, które zajmują  się
ochroną bezpieczeństwa  centralnej  biurokracji  państwowej,  traktowane  są
inaczej.
      Przytoczone wyżej dane świadczą wyraźnie o tym, że biurokracja stanowi
w naszym kraju warstwę dominującą, która steruje państwem i jego  gospodarką
w  swoim  -  nie  zaś  ogólnospołecznym  -  interesie.  Jest   to   zjawisko
charakterystyczne dla cywilizacji bizantyńskiej, która  jak  widać  po  1989
roku na dobre zadomowiła się w naszym kraju.
      Pozycję    społeczną    polskiej    biurokracji    bardzo    wnikliwie
scharakteryzował dokument Banku Światowego analizującego sytuację  w  Polsce
już w pierwszych latach transformacji ustrojowej. Czytamy tam m.in.:
      „Rząd   zamierza   przedłożyć   ustawę   o   urzędnikach   państwowych
parlamentowi. Towarzyszyć  temu  będą  inne  reformy  na  rzecz  wzmocnienia
decyzji urzędników państwowych, oceny poziomów zatrudnienia, modeli  rozwoju
kariery,  tabel  płacowych,  podejmowania  znacznego  wysiłku   w   zakresie
przeszkalania  i  rozwoju  administracji  państwowej,  jak   i   wzmacniania
polityki personalnej.  Projekt  ustawy  o  urzędnikach  państwowych  próbuje
przedefiniować  rolę  i  zakres  odpowiedzialności  urzędnika   państwowego.
Jednakże projekt ten  skłania  do  pytań,  które  winno  się  postawić,  nim
jeszcze  skierowany  on  zostanie  do  parlamentu.   Proponowana   struktura
administracji państwowej sugeruje  system  zamknięty,  elitarny,  oparty  na
kwalifikacjach wstępnych, znikomy przepływ między  klasami,  znaczny  nacisk
na rangę osoby, nie zaś osiągnięcia w pracy, akcent raczej na  przygotowanie
ogólne  niż  kwalifikacje  zawodowe.  Nowo   utworzona   Centralna   Komisja
Państwowa Administracji Publicznej nadzorowałaby przyjęcia do  administracji
i awanse, nie byłaby jednak określona odpowiedzialność za ogólne  kierowanie
administracją publiczną i jej szkolenie. Nie rozważono  również  zagadnienia
tabel płacowych i bodźców dla personelu kierowniczego  i  wykwalifikowanego.
(...)
      Mówiąc ogólniej, rząd  musi  przemyśleć  i  przedefiniować  zadania  i
kompetencje poszczególnych ministerstw i instytucji branżowych i ustalić,  w
jakim  zakresie  są  one  do  pogodzenia  z  rolą  wspierania  społeczeństwa
demokratycznego  i  gospodarki  rynkowej,  budowanych  obecnie   w   Polsce.
(...)[31]„.
      Cytowany wyżej fragment dokumentu Banku  Światowego  bardzo  wnikliwie
charakteryzuje  typowe  dla   cywilizacji   bizantyńskiej   cechy   polskiej
biurokracji w III RP. Cechy te w dalszym ciągu jeszcze się utrwaliły.
      Rządowa administracja centralna stara  się  kontrolować  całość  życia
społeczno-gospodarczego, jednak nie poprzez bezpośrednie  nakazy  -  jak  to
miało miejsce w PRL - lecz raczej poprzez normy prawne i  ich  egzekwowanie.
Głównym narzędziem biurokratycznej  kontroli  życia  społeczno-gospodarczego
są ustawy, których projekty najczęściej są przygotowywane przez  biurokrację
rządową, sejmową lub prezydencką. Można  w  związku  z  tym  powiedzieć,  że
dawny system nakazowo-rozdzielczy zastąpił  system  biurokratyczno-ustawowy,
który propaganda nazywa państwem prawnym.
      W okresie od 4 czerwca 1989 r. do końca kadencji  prezydenckiej  Lecha
Wałęsy w 1995 r., Parlament uchwalił i prezydent podpisał 538  ustaw.  Zatem
średnio rocznie uchwalano i podpisywano ok. 83 ustawy. Dla porównania  warto
stwierdzić, że w okresie 45  lat  PRL  średnio  rocznie  uchwalano  ustaw  i
zatwierdzano dekretów łącznie ponad 50 zatem w okresie 1989-1995 r.  średnie
roczne tempo uchwalania ustaw z okresu PRL zostało przekroczone  o  ok.  66%
(i to wliczając w okresie PRL również dekrety, których czas przygotowania  i
zatwierdzania był z reguły krótszy niż ustaw)[32].
      W poszczególnych kadencjach  wyglądało  to  w  następujący  sposób:  w
okresie I kadencji od 25XI1991 r do 31V1993 r. Sejm uchwalił 94  ustawy[33],
w okresie II kadencji od 14X1993 r. do 19X1997 r. 473 ustawy, w okresie  III
kadencji od 20X1997  r.  do  31XII2000  r.  432  ustawy[34].  Zatem  średnio
rocznie uchwalano ok. 110 ustaw - oznacza to wzrost tempa ich  uchwalania  w
stosunku do okresu PRL aż o 120%.
      Do tych ustaw dochodziły setki rozporządzeń wykonawczych i  zarządzeń.
Większość  z  tych  aktów  prawnych  dotyczyła  bezpośrednio  lub  pośrednio
gospodarki,   którą   biurokracja   starała   się   sterować,    w    sposób
charakterystyczny dla cywilizacji bizantyńskiej -  tzn.  nie  licząc  się  z
normami etycznymi i opartym na nich prawem naturalnym.
      Dziedziną, w której  ten  bizantynizm  naszej  biurokracji  centralnej
przejawiał się w sposób najbardziej  typowy,  a  zarazem  niebezpieczny  dla
gospodarki, jest  tzw.  prywatyzacja,  do  której  przeprowadzenia  powołano
specjalne ministerstwo wyposażone w szerokie uprawnienia. Chociaż zgodnie  z
obowiązującą Konstytucją i opartym na  niej  prawem,  społeczeństwo  polskie
było właścicielem całego  majątku  narodowego,  którym  władało  państwo,  a
ściśle mówiąc biurokracja  państwowa,  nie  pytając  tegoż  społeczeństwa  o
zdanie sprywatyzowano ponad 60%  majątku  narodowego  -  i  dopiero  wówczas
starano  się  niejako  post   factum   zalegalizować   tę   całą   operację,
przeprowadzając   na   początku   1996   roku   referendum   dotyczące   tej
problematyki, które zostało zbojkotowane przez ponad 2/3 elektoratu, a  więc
wynik jego nie miał w sensie prawnym znaczenia.
      Natomiast już na samym początku procesu  prywatyzacyjnego,  zadbano  o
biurokratyczne jego zabezpieczenie w  sposób  niezgodny  z  etyką  i  prawem
naturalnym: już w lutym 1990 r. usunięto z kodeksu karnego  dwa,  skierowane
przeciwko wielkim aferzystom artykuły - 134. i 135.,  destrukcji  uległ  też
pion policji zajmujący się ściganiem przestępstw  gospodarczych.  Każda  też
kolejna ekipa rządowa dbała o obsadzenie swoimi  ludźmi  stanowisk  Ministra
Przekształceń Własnościowych, a potem Ministra Skarbu, którzy zajmowali  się
problemami prywatyzacji majątku narodowego.
      W rezultacie tej polityki w 1996 r. 2,5 do 4 mln ludzi w  Polsce  żyło
poniżej  minimum  egzystencji,  zaś  18,1   mln   osób   żyło   w   ubóstwie
subiektywnym[35].  W  następnych  latach   sytuacja   bynajmniej   się   nie
poprawiła: według badań GUS przeprowadzonych w 2000  r.,  około  8%  Polaków
żyło  w  rodzinach,  w  których  poziom  wydatków  był  niższy  od   poziomu
niezbędnego dla zapewnienia minimum biologicznej egzystencji, natomiast  54%
żyło  w  rodzinach,  w  których  poziom  wydatków  był  niższy  od   minimum
socjalnego[36].
      Dla myślącej po bizantyńsku biurokracji najważniejsze jest jednak  to,
aby działać zgodnie z literą stanowionego przez  odpowiednie  organy  prawa,
bez względu na to, czy to prawo stanowione jest  zgodne  z  etyką  i  prawem
naturalnym. Gdy zaś to prawo  nie  odpowiada  interesom  biurokracji  i  jej
klienteli, wówczas odpowiednim organom władzy podsuwany  jest  projekt  jego
zmian.  O  składzie  zaś  osobowym  organów  władzy  ustawodawczej  decyduje
również praktycznie przede wszystkim biurokracja: ona  najpierw  decyduje  o
tym, które podpisy niezbędne do zarejestrowania komitetów  wyborczych  uzna,
a które nie - w ten sposób już na wstępie może selekcjonować grono  osób,  z
których  społeczeństwo  może  następnie  wybierać  swych  przedstawicieli  w
Parlamencie. Następnie biurokracja steruje obliczaniem  wyników  głosowania,
wreszcie  biurokraci  sądowi  decydują  o  ważności  wyborów.  Oprócz   tego
istnieją jeszcze od  kilku  lat  procedury  lustracyjne,  w  ramach  których
biurokraci  -  najpierw  ze  służb  specjalnych  -  przesyłają   (lub   nie)
Rzecznikowi Interesu  Publicznego  odpowiednie  materiały,  następnie  tenże
Rzecznik  podejmuje  decyzję  o  skierowaniu  (lub  nie)  sprawy   do   Sądu
Lustracyjnego,  wreszcie  tenże  Sąd  zadecydować   może   o   usunięciu   z
określonych stanowisk państwowych określonych osób. Liczy  się  zaś  w  tych
procedurach przede wszystkim prawda formalna, a  w  dużo  mniejszym  stopniu
prawda materialna -  czemu  bardzo  sprzyja  tajność  większości  rozpraw  i
procedur lustracyjnych oraz brak jakiejkolwiek teorii dowodów  w  programach
studiów prawniczych (nieoficjalnie funkcjonuje jeszcze nadal teoria  dowodów
A. Wyszyńskiego, a jego  podręcznik  jest  jedynym  dostępnym  podręcznikiem
teorii dowodów w języku polskim). W rezultacie to  co  jeden  skład  sądzący
uzna za dowody,  inny  może  nie  uznać.  Procedury  i  procesy  lustracyjne
wyjątkowo jaskrawo obnażyły te słabości naszego wymiaru sprawiedliwości.
      Niezależnie od tego, dodatkowe  zamieszanie  wprowadziły  próby  zmian
ustawy lustracyjnej podjęte przez koalicję,  która  wygrała  wybory  w  2001
roku. W  nowym  tekście  ustawy  wprowadzono  inną  definicję  agenta  służb
specjalnych PRL, który jest zobowiązany do  publicznego  przyznania  się  do
tej współpracy. Według nowej ustawy  lustracji  nie  mieli  podlegać  agenci
wywiadu, kontrwywiadu i zwiadu Wojsk Ochrony Pogranicza. Zgodnie w  tą  nową
ustawą, Sławomir Wiatr, pełnomocnik  rządu  Leszka  Millera  ds.  informacji
europejskiej, napisał w lutym 2002 r.,  że  nie  współpracował  ze  służbami
specjalnymi PRL; następnie w czerwcu 2002 r.  Trybunał  Konstytucyjny  uznał
odnośną - zmienioną część ustawy lustracyjnej za  niezgodną  z  konstytucją,
wówczas S. Wiatr zdecydował się przyznać do kontaktów ze  specsłużbami  PRL,
a jego oświadczenie ogłoszono w Monitorze Polskim nr 36 z 28  sierpnia  2002
r. Jak z tego widać - mimo że stan faktyczny ani też stan pamięci S.  Wiatra
nie uległ żadnym istotnym zmianom, musiał on w tym samym roku  występować  -
zgodnie z prawem - raz jako człowiek, który nie był  agentem,  a  raz  znowu
jako były agent, tylko dlatego, że zmieniła się ustawowa  definicja  agenta,
podlegającego lustracji. Ten  przykład  najlepiej  ilustruje  biurokratyczne
bizantyńskie podejście do stanu faktycznego i w ogóle do prawdy.
      Analogicznie przedstawia się w III RP sytuacja w nauce i szkolnictwie.
Przemiany, które nastąpiły w  naszej  nauce  w  latach  dziewięćdziesiątych,
zmiotły wprawdzie marksistowską skorupę (w ostatnich latach PRL  bardzo  już
cienką)  z  naszej  nauki,  wraz  z  nią  doszło   do   likwidacji   cenzury
prewencyjnej, która krępowała  swobodę  publicznego  wyrażania  myśli  -  co
stanowi  niewątpliwie  element   cywilizacji   łacińskiej,   ale   pozostały
nienaruszone biurokratyczno-bizantyńskie  elementy  jej  organizacji.  Nadal
funkcjonuje scentralizowany biurokratyczny system kontroli nadawania  stopni
i tytułów naukowych, a także przyznawania  i  odbierania  uprawnień  do  ich
nadawania. Można właściwie powiedzieć, że w tym  systemie  głównym  zadaniem
instytucji  naukowych  i  naukowo-dydaktycznych,  jak   również   instytucji
centralnych - takich jak Ministerstwo Edukacji  Narodowej,  Polska  Akademia
Nauk, Centralna Komisja do Spraw Tytułu Naukowego i Stopni Naukowych -  jest
nadawanie określonych stopni i tytułów.
      Cały  ten  system  nie  jest   już   obecnie   uzasadniany   względami
politycznymi - jak to miało miejsce w okresie PRL - lecz  rzekomą  troską  o
poziom  naukowy,  zaś  biurokraci  naukowi   legitymują   się   odpowiednimi
stopniami  i  tytułami  naukowymi  (bardzo   słabo   skorelowanymi   z   ich
rzeczywistymi   osiągnięciami   naukowymi).   Jakie   są    rezultaty    tej
biurokratycznej troski o poziom naszej nauki, świadczą  np.  ostatnie  afery
„plagiatowe”.  Faktycznie  jednak  spełnia   ona   sprawnie   inną   funkcję
socjologiczną  -  zabezpiecza  dominującą  pozycję  ukształtowanej   w   PRL
biurokracji naukowej. W naszej nauce nadal panuje więc  system  bizantyński.
Żadne akcje dekomunizacyjne nic tu nie pomogły i nie pomogą, konieczna  jest
debizantynizacja naszej nauki i jej powrót do zasad cywilizacji łacińskiej.
      W cywilizacji łacińskiej naukę traktuje  się  jako  metodę  poznawania
prawdy, zaś wykształcenie zdobywa się przede wszystkim po to, by się  czegoś
dowiedzieć i nauczyć, a nie głównie po  to,  by  zdobyć  stopnie,  tytuły  i
związane z nimi  uprawnienia.  Znajduje  to  wyraz  również  w  stosunku  do
wszelkiego rodzaju egzaminów i stopni naukowych.
      W Stanach Zjednoczonych - gdzie w organizacji  nauki  dominuje  system
łaciński - nie celebruje się stopni naukowych, a profesorami mogą być  nawet
ludzie,  którzy  ich  nie  posiadają,  jeżeli  oczywiście   legitymują   się
odpowiednimi  merytorycznymi  kwalifikacjami  i  dorobkiem.  Głównym   celem
ukończenia studiów w  USA  nie  jest  zdobywanie  stopni  i  dyplomów,  lecz
nauczenie się czegoś. W związku z tym np.  profesorowie  dyżurujący  podczas
egzaminów pisemnych nie muszą doglądać studentów,  aby  nie  odpisywali,  ci
bowiem sami chcą przekonać się na egzaminie, czy opanowali  materiał  i  nie
jest ich celem oszukanie egzaminatora, aby tylko zaliczyć  egzamin  (jak  to
ma  miejsce  bardzo  często  w  systemie  bizantyńskim).   Rezultatem   tego
podejścia  do  nauki  są  wielkie  osiągnięcia  nauki  amerykańskiej,  która
potrafi znakomicie wykorzystywać środki, którymi dysponuje. Politycy  zaś  i
biznesmeni amerykańscy wiedzą, że każdy dolar zainwestowany w  naukę  zwraca
się z nawiązką.
      W systemie bizantyńskim, większość pieniędzy  inwestowanych  w  naukę,
zużywa na swoje potrzeby biurokracja naukowa (która z natury niechętna  jest
wszelkim innowacjom, mimo że w  jej  składzie  dominują  ludzie  z  wysokimi
stopniami i tytułami naukowymi), a więc są one w dużej mierze marnowane.  To
właśnie tłumaczy względną  słabość  i  stagnację  nauki  krajów,  w  których
dominuje system bizantyński, a niestety współczesna Polska do nich należy.
      Ostatecznie stwierdzić możemy, że po 1989 roku funkcjonuje w Polsce  -
zwłaszcza zaś w polskiej gospodarce  -  mieszanka  pierwiastków  cywilizacji
bizantyńskiej  i   łacińskiej,   ale   zdecydowanie   dominują   pierwiastki
cywilizacji bizantyńskiej. Funkcjonowanie takich  mieszanek  cywilizacyjnych
zbadał i opisał pół wieku temu Feliks Koneczny.
      Cywilizacja bizantyńska - jak wykazał F. Koneczny - w naszej  historii
przenikała do Polski  zarówno  z  Rosji,  jak  i  z  Prus.  Okres  dominacji
komunizmu w naszym kraju to był  okres  panowania  bizantynizmu  czerwonego,
obecnie panuje u nas bizantynizm biały, którego zwolennicy szermują  hasłami
antykomunistycznymi,  ale  w  praktyce   nadal   uprawiają   bizantyńską   -
biurokratyczną - metodę ustroju  życia  zbiorowego,  która  jest  całkowicie
odmienna  od  metody  łacińskiej.  Stąd  biorą  się  napięcia  społeczne   i
rozczarowanie większości naszego narodu, który po zmianach, jakie  nastąpiły
w  ostatnim  dziesięcioleciu,  spodziewał  się  czego  innego,  niż  to   co
nastąpiło.
      Po przewrocie, który dokonał się w  Polsce  w  1989  r.,  a  w  innych
krajach realnego socjalizmu w  okresie  1989-1991  r.,  rodzima  biurokracja
krajów Europy Środkowej i Wschodniej  znalazła  sobie  nowego  sojusznika  w
biurokracji Unii Europejskiej i  rozpoczęła  z  nią  intensywną  współpracę,
dążąc  wspólnie  do  zbudowania  Unii  Europejskiej  w  stylu  bizantyńskim,
obejmującej zdecydowaną większość krajów naszego  kontynentu,  z  jednolitym
systemem  prawnym,  regulującym  szczegółowo  wszystkie  przejawy  życia   i
zarządzaną centralnie przez biurokratów z  Brukseli  i  Starassburga.  Normy
prawne w tym systemie mają być ustalane  centralnie  i  narzucane  wszystkim
członkom  UE,  bez  względu   na   ich   sytuację   i   indywidualne   cechy
poszczególnych narodów.
      Od razu też - w sposób charakterystyczny dla cywilizacji bizantyńskiej
- wystąpiły wśród biurokratów  zarządzających  centralnie  Unią  Europejską,
procesy  rozwoju  korupcji  i  nepotyzmu,  analogiczne  jak  wśród  polskich
biurokratów.
      Trzeba w tym miejscu zaznaczyć, że Kościół katolicki, który niejako  z
urzędu jest obrońcą etyki  i  prawa  naturalnego,  po  1989  roku  w  Polsce
wykazał silne dążenie do posiłkowania się prawem  stanowionym  przez  władze
państwowe i silnego  akcentowania  swej  obecności  w  życiu  państwowym.  Z
drugiej strony wielu polityków - nie tylko z tzw. prawicy - przejawia  silne
dążenia do wykorzystywania autorytetu Kościoła  dla  swych  doraźnych  celów
politycznych, nawet w bezpośredniej walce o władzę.  W  rezultacie  wszelkie
błędy czy nawet nadużycia tychże  polityków  opinia  publiczna  zapisuje  na
konto Kościoła, który  ich  popiera,  czy  chociażby  tylko  nie  protestuje
przeciwko wykorzystywaniu przez nich swego autorytetu.
      Zlewanie  się  funkcji  religijnych  i  państwowych  -   to   zjawisko
charakterystyczne dla cywilizacji bizantyńskiej. W polskich  warunkach  musi
ono prowadzić nieuchronnie do  osłabienia  autorytetu  Kościoła  -  który  w
cywilizacji łacińskiej opiera się na  etyce,  a  nie  na  prawie  (zwłaszcza
państwowym) - i  wzrostu  nastrojów  antykościelnych  w  społeczeństwie,  co
znalazło dobitny  wyraz  w  wynikach  wyborów  parlamentarnych  w  1993  r.,
prezydenckich w 1995 i 2000 r., wreszcie parlamentarnych w 2001 r.  -  które
wygrywali kandydaci i partie bynajmniej nie te, które popierał Kościół.
      Współczesna Europa stanęła na rozdrożu, przy czym  zasadniczy  dylemat
polega nie na rozstrzygnięciu problemu: jednoczyć  się  czy  nie  jednoczyć,
lecz na odpowiedzi na pytanie: czy Europa będzie łacińska  czy  bizantyńska?
W płaszczyźnie socjologicznej można to pytanie ująć  w  następujący  sposób:
czy  Europa  XXI  wieku  będzie  Europą  narodów  i   ojczyzn   czy   Europą
biurokratów?
      Blisko pół wieku temu  Feliks  Koneczny  przestrzegał  przed  skutkami
mieszanek cywilizacyjnych - zwłaszcza zaś mieszanki  cywilizacji  łacińskiej
i bizantyńskiej. W swym ostatnim dziele pt. O ład w historii  stwierdził  co
następuje:
      „Indywidualne szerzenie etyki  jest  środkiem  niemal  wyczerpanym.  W
okolicznościach naszej doby  możliwy  jest  postęp  moralności  tylko  przez
moralne odrodzenie państwowości. Nastała doba taka, że moralność  kształtuje
się na sprawach publicznych, na ich podłożu; moralista musi tedy  nie  tylko
zajmować się nimi, lecz nawet  przejmować.  Moralista  naszego  okresu  musi
uprawiać  zarazem  nauki  polityczne,  a  przynajmniej  być  z  nimi  dobrze
obznajmionym.  Bez  przerwy  musi  trwać  walka  z   pojęciami   prawniczymi
państwowości bezetycznej, aż wróci  się  do  zasady,  że  celem  prawa  jest
ubezpieczenie nowych postulatów etycznych także względem państwa. (...)
      W sprawach publicznych etyka jest  potrzebniejsza  niż  w  prywatnych;
musi też być znacznie surowsza.
      Fałszywe i przewrotne pojęcia o stosunku etyki a prawa  rodzą  dalekie
konsekwencje. Jeżeli się przyjmie, że prawo  jest  niezawisłe  od  etyki,  a
państwowość etyce nie podlega,  dojdzie  się  konsekwentnie  aż  do  państwa
totalnego i omnipotencji państwa. (...) Szerzy się też  w  takich  warunkach
przeraźliwie bezkarność zła.
      Poziomy moralne życia prywatnego a publicznego  pozostają  w  stosunku
stałym do siebie. Jeżeli państwu wolno kłamać i  grabić,  a  więc  wolno  to
robić każdemu politykowi, skoro oświadczy, że robi to dla dobra  państwa.  Z
fałszywych pojęć rodzą się złe nawyki. Urzędnicy  pilnują  swych  prywatnych
interesów na koszt państwa.  Ostatecznie  omnipotencja  państwa  kończy  się
tym, że bywa ono systematycznie ograbiane przez wszystkich, mających  dostęp
do państwowości. (...)
      Tak powstaje kult siły fizycznej, materialnej, kult pięści  i  kieski.
Supremacja sił fizycznych popularyzuje się wreszcie w  umysłach  większości.
Nawet pokrzywdzeni czczą siłę  brutalną  i  żałują  tylko,  że  nie  oni  są
gnębicielami. Szerzy się poglądy, że prawo jest tylko wynikiem siły i  że  w
ogóle nie może być inaczej. Po jakimś czasie musi się tedy  dojść  do  tego,
że także w życiu prywatnym  pojęcie  słuszności  spotyka  się  z  szyderskim
uśmiechem  i  pogardliwym  wzruszeniem  ramion.  Nie   zabraknie   prawników
głoszących, że prawo skodyfikowane czyni etykę zbędną, coraz mniej  zaznacza
się różnic pomiędzy mala in se a mala ąuia  prohibita.  Z  tego  wszystkiego
musi się wytworzyć jawny kult siły przed prawem”[37].
      Powyższa analiza socjologiczna dokonana przez F. Konecznego przed  pół
wiekiem, nie tylko do dziś nie straciła aktualności, ale wydaje się  obecnie
być nawet bardziej aktualna niż w okresie, kiedy była  pisana.  Europa  musi
zadecydować, czy chce iść w kierunku opisanym powyżej, zdając  sobie  sprawę
z tego, że takie mogą być  skutki  wyboru  bizantyńskiej  a  nie  łacińskiej
drogi rozwoju.
      Przed współczesnymi państwami europejskimi stanął w związku  z  tym  w
całej okazałości dylemat: czy będą one bizantyńskimi  państwami  prawa,  czy
też łacińskimi państwami etyki?
      W naszym kraju potrzebna jest dogłębna debizantynizacja, w  przeciwnym
razie nasza rodzima biurokracja  w  symbiozie  z  biurokracją  europejską  z
Brukseli, będzie nadal umacniać obcą nam cywilizację bizantyńską,  powodując
nowe napięcia i wybuchy społeczne.
Przedmowa
        1. Czym jest nauka porównawcza o cywilizacjach?
        2. Pojecie społeczeństwa i cywilizacji
        3. Cywilizacyjne znaczenie kategorii bytu ludzkiego
        4. Prawa rządzące wzajemnym wpływem różnych cywilizacji
        5. Cywilizacja a religia
        6. Wyróżniki cywilizacyjne
        7. Cywilizacje personalistyczne i gromadnościowe
        8. Cywilizacja a ideologia
        9. Społeczne  uwarunkowania  siedmiu  wielkich  cywilizacji  i  ich
           wzajemne wpływy
       10. Dominacja pierwiastków cywilizacji bizantyńskiej w życiu  PRL  i
           III RP
       11.  Społeczne  funkcjonowanie  pojęć  prawdy  i  piękna  w  różnych
           cywilizacjach
       12. Znaczenie prawa i etyki dla procesów  sterowania  społecznego  w
           niektórych cywilizacjach



-----------------------
[1] Por. B. Dymek, Pracownicy etatowi Polskiej Zjednoczonej Partii
Robotniczej (1948-1954), [w:] „Z Pola Walki”, nr 3-4, 1983, s. 73-108.
[2] Por. J. Kossecki, Wpływ totalnej wojny informacyjnej na dzieje PRL,
Kielce 1999.
[3] Por. tamże.
[4] Rocznik Statystyczny 1947, GUS, Warszawa 1947, s. 188.
[5] Tamże, s. 183.
[6] Tamże.
[7] Tamże.
[8] Tamże.
[9] Tamże.
[10] Mały Rocznik Statystyczny 1939, GUS, Warszawa 1939, s. 356.
[11] Por. Kalendarz Robotniczy na rok 1953, Warszawa 1953, s. 159-160.
[12] Rocznik Statystyczny 1956, GUS, Warszawa 1956, s. 279.
[13] Rocznik Statystyczny 1990, GUS, Warszawa 1990, s. 94.
[14] B. Dymek, Pracownicy etatowi Polskiej Zjednoczonej Partii Robotniczej
(1948-1954), [w:] „Z Pola Walki”, nr 3-4, 1983, s. 73-108.
[15] Rocznik Statystyczny 1990, wyd. cyt., s. 65.
[16] Rocznik Statystyczny 1991, GUS, Warszawa 1991, s. XIV.
[17] Rocznik Statystyczny 1995, GUS, Warszawa 1995, s. XXXVIII.
[18] Tamże, s. XC.
[19] Tamże, s. 117.
[20] Rocznik Statystyczny Rzeczypospolitej Polskiej 2001, GUS, Warszawa
2001, s. 134.
[21] Tamże, s. XLI.
[22] Tamże, s. 131.
[23] Rocznik Statystyczny 1991, wyd. cyt., s. 68.
[24] Rocznik Statystyczny 1995, GUS, Warszawa 1995, s. 86, 90.
[25] Rocznik Statystyczny Rzeczypospolitej Polskiej 2001, wyd. cyt., s. 51.
W 2001 roku liczba zatrudnionych w administracji państwowej wyniosła 154,1
tys. (wzrost o 13,4% w stosunku do roku poprzedniego), w administracji
samorządu terytorialnego 190,2 tys. (wzrost o 6,0% w stosunku do 2000 r.);
łącznie więc w 2001 r. w administracji państwowej i samorządowej pracowało
344,3 tys. osób (wzrost o 9,2% w stosunku do roku 2000, zaś aż o 42,0% w
stosunku do roku 1990. W tym samym 2001 roku liczba bezrobotnych wzrosła o
15,2% w stosunku do roku poprzedniego, osiągając wielkość 3.115 tys. osób,
stopa bezrobocia osiągnęła 17,4%, zaś współczynnik aktywności zawodowej
obniżył się do 55,8%. Por. Maty Rocznik Statystyczny Polski 2002, GUS,
Warszawa 2002, s. 81, 136, 562-563.
[26] Rocznik Statystyczny 1991, wyd. cyt., s. 68.
[27] Rocznik Statystyczny 1995, wyd. cyt., s. 86.
[28] Tamże, s. 88.
[29] Por. Rocznik Statystyczny Rzeczypospolitej Polskiej 2001, wyd. cyt.,
s. 51, XLI, LXVI.
[30] Por. tamże, s. LXVI, LXVII.
[31] Dokument Banku Światowego: Polska, przekształcenia ekonomiczne na
rozdrożu. Warszawa 5 lutego 1992, s. 23.
[32] Rocznik Statystyczny 1991, wyd. cyt., s. 65.
[33] Rocznik Statystyczny 1997, GUS, Warszawa 1997, s. 50.
[34] Rocznik Statystyczny Rzeczypospolitej Polskiej 2001, wyd. cyt., s. 40.
[35] „Rzeczpospolita”, 28.02.1996 r., s. 2.
[36] „Rzeczpospolita”, 19.06.2002 r., s. A2.
[37] F. Koneczny, O ład w historii, Warszawa-Struga 1991, s. 63-64.


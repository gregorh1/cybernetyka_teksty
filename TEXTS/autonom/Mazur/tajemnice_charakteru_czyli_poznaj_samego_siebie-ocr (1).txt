=== tajemnice_charakteru_czyli_poznaj_samego_siebie-ocr (1) ===
Extracted from: tajemnice_charakteru_czyli_poznaj_samego_siebie-ocr (1).pdf
Generated by: pdftotext

http://www.autonom.edu.pl/

Mazur M., Tajemnice charakteru czyli poznaj samego siebie. Wyd. EFECT Centrum Optymalizacji,
Warszawa b.d., ss. 48.

Marian Mazur

Tajemnice charakteru czyli poznaj samego siebie
1. WSTĘP

Dążenia ludzkie odgrywają wielką rolę w życiu jednostek i społeczeństw, nic więc dziwnego, że od
dawna przyciągają uwagę filozofów, psychologów, socjologów, ekonomistów, pedagogów, polityków,
pisarzy i innych.
Jest to tematyka nasuwająca mnóstwo pytań: jak dążenia ludzkie powstają? Jakie bywają? Czym się
różnią? Dlaczego się zmieniają? Dlaczego nie są jednakowe u wszystkich? Od czego zależą? Jakie powinny
być? Jak wzmagać pożądane, a przeciwdziałać niepożądanym? itd.
Tego rodzaju zagadnienia nie mogły być rozwiązane w naukach humanistycznych, ponieważ –
w odróżnieniu od nauk ścisłych, posługujących się twierdzeniami teoretycznymi w analizie zjawisk –
humaniści muszą poprzestawać na zwierzeniach ludzi na temat ich dążeń, celów, motywów itp. oraz na
własnych wyobrażeniach o tych sprawach, toteż wysuwane z tego wnioski mają jedynie postać
bezdowodowych zapewnień. Wzbudzają one nie kończące się spory, w których argumentem jest z reguły
powoływanie się na autorów wypowiadających podobne zapewnienia.
Zresztą nie może być inaczej bez odwołania się do wiedzy o funkcjonowaniu ludzkiego organizmu. Ale
nie do wiedzy fizjologicznej, gdyż znajomość narządów, działania gruczołów, unerwienia mózgu itp.
bynajmniej nie prowadzi do zrozumienia ludzkich dążeń, np. dlaczego jedni ludzie wolą pisać wiersze, a inni
kierować fabrykami, albo dlaczego dzieci lubią dużo mówić itp.
Dopiero cybernetyka, jako teoretyczna nauka interdyscyplinarna o sterowaniu, formułując twierdzenia
dotyczące wszelkich procesów sterowniczych (w maszynach, organizmach, społecznościach), umożliwiła
dotarcie do mechanizmu ludzkiej psychiki w sposób właściwy naukom ścisłym.
Odwołanie się do metod cybernetycznych pozwoliło mi na teoretyczne ujęcie ludzkiego zachowania,
a w szczególności ludzkiego charakteru.
Pomijając tutaj stronę dowodową jako wymagającą od czytelnika pewnego przygotowania
matematycznego i zajmującą wiele miejsca, a przy tym niekonieczną do celów praktycznych, o które chodzi
w niniejszym opracowaniu, postaram się zapewnić czytelnikom przynajmniej ogólną orientację w sprawach
podstawowych.
Punktem

wyjścia

rozważań

było

wysunięcie

koncepcji

„systemu

autonomicznego”

(układu

samodzielnego), zdefiniowanego jako system: 1) zdolny do sterowania się, oraz 2) zdolny do

przeciwstawiania się utracie tej zdolności. Obydwa te wymagania są spełnione, gdy zachodzące w systemie
procesy informacyjne i energetyczne są sprzężone ze sobą w sposób zapewniający utrzymanie równowagi
funkcjonalnej systemu, a więc jego trwanie pomimo zagrażających temu zakłóceń.
Jednym z systemów autonomicznych jest organizm ludzki, wobec czego mają do niego zastosowanie
wszystkie twierdzenia udowodnione dla systemu autonomicznego.
Na tej podstawie można mówić o parametrach sterowniczych człowieka, przy czym, ze względu na
utrzymanie jego równowagi funkcjonalnej, najkorzystniej jest dla człowieka, gdy zachodzi zgodność między
jego parametrami sterowniczymi a sytuacją, tj. aktualnymi parametrami otoczenia. Czy tę zgodność będzie
się nazywać „zadowoleniem z życia”, „szczęściem” lub jeszcze inaczej, nie zmieni to faktu, że dla człowieka
jest to stan najlepszy z możliwych, i on właśnie stanowi cel wszelkich dążeń, nawet gdy ktoś nie zdaje sobie
z tego sprawy.
Ogólnie biorąc, doprowadzenie do zgodności między określonym człowiekiem a jego sytuacją jest
możliwe w dwóch przypadkach: 1) gdy człowiek dostosuje się do sytuacji, albo 2) gdy sytuacja zostanie
dostosowana do człowieka.
Parametry sterownicze człowieka można podzielić na elastyczne, tj. zależne od otoczenia, i sztywne, tj.
niezależne od otoczenia.
Praktycznie znaczy to, że wymienione powyżej dwie możliwości uzyskania zgodności między
człowiekiem a sytuacją wchodzą w grę jedynie w odniesieniu do parametrów elastycznych. Na przykład, do
czytania przewodnika w języku francuskim po Wersalu trzeba albo nauczyć się francuskiego (dostosowanie
człowieka do sytuacji), albo też korzystać z przewodnika napisanego w znanym sobie języku (dostosowanie
sytuacji do człowieka).
Natomiast gdy chodzi o parametry sztywne, pozostaje tylko jedna możliwość: dostosowanie sytuacji do
człowieka. Na przykład niemuzykalnego nie można nakłonić ani zmusić do polubienia muzyki, można mu
tylko umożliwić odbiór innych rodzajów sztuki.
Jeżeli zbiór parametrów sztywnych określać jako charakter, to jasne jest, że wszelkie wysiłki zmierzające
do przerobienia własnego lub cudzego charakteru są z góry skazane na niepowodzenie. Mogą się one stać
tylko stratą wkładanego trudu dla przerabiającego i źródłem cierpień dla przerabianego.
Nie należy sztywności parametrów utożsamiać z niezmiennością. Są wśród nich i takie, które zmieniają
się z biegiem życia, ale dzieje się to z przyczyn biologicznych. Są one zaliczane do sztywnych, ponieważ nie
zależą od wpływów otoczenia (próśb, perswazji, gróźb, tortur itp.).
Znajomość parametrów ludzkiego charakteru może się więc przydać każdemu, a zwłaszcza rodzicom,
wychowawcom, nauczycielom, politykom itp. do tego, żeby nie usiłowali zmieniać u ludzi takich
właściwości, jakich na pewno zmienić się nie da, nie dziwili się swoim niepowodzeniom w tym zakresie, ani
nie łudzili się, że znajdą się na to jakieś skuteczne sposoby.
Być może, wiedza tego rodzaju znalazłaby też zastosowanie w sztuce, pozwalając pisarzom,
dramaturgom, filmowcom itp. uchronić się od błędów w przedstawianiu ludzkich postaci, np. błędów
polegających na przypisywaniu przedstawionej postaci cechy niemożliwej, bądź też cech wzajemnie się

2

wykluczających (tzn. takich, z których możliwa jest którakolwiek z osobna, ale nie wszystkie naraz u tej
samej osoby).
Rozeznanie parametrów własnego charakteru może zapewnić człowiekowi orientację, do jakich sytuacji
powinien dążyć. Nie znaczy to, że osiąganie sytuacji zgodnej ze wszystkimi parametrami własnego
charakteru jest czymś nie nastręczającym trudności np. spowodowanych konfliktami z ludźmi o innym
charakterze, dążącymi więc do innych zmian sytuacji. Można powiedzieć, że doprowadzenie swojej sytuacji
do zgodności ze swoim charakterem jest niewątpliwym sukcesem. Do najważniejszych sukcesów osobistych
można zaliczyć znalezienie sobie najodpowiedniejszego zawodu oraz najodpowiedniejszego partnera do
małżeństwa.
Można wyodrębnić następujące parametry charakteru: poziom charakteru, na który składa się:
- pojemność informacyjna (inteligencja),
- rejestracyjność (pojętność),
- preferencja (talent),
dynamizm charakteru,
szerokość charakteru, na którą składają się:
- tolerancja,
- podatność.
Poszczególne parametry charakteru będą omówione w następnych rozdziałach.

2. POZIOM CHARAKTERU

Funkcjonowanie każdego przetwornika informacji, a więc i mózgu ludzkiego, polega na przepływach
energii (sterowniczej) między elementami otrzymującymi informacje z otoczenia (zawarte w bodźcach) za
pośrednictwem receptorów (organów zmysłowych) oraz elementami wydającymi informacje do otoczenia
(zawarte w reakcjach) za pośrednictwem efektorów (organów ruchowych). Przepływy energii są możliwe
dzięki przewodności substancji, w której wymienione elementy są rozmieszczone. Z kolei każdy przepływ
energii powoduje wzrost przewodności drogi tego przepływu, dzięki czemu informacja zostaje
zarejestrowana (zapamiętana). Z czasem zwiększona przewodność stopniowo maleje, wskutek czego
następuje derejestracja informacji (zapominanie).
Człowiek może się sterować w swoim otoczeniu tym skuteczniej, im więcej posiada zarejestrowanych
informacji.
Z kolei liczba zarejestrowanych informacji jest tym większa, im więcej jest elementów mogących
odbierać i wydawać informacje, czyli im większa jest pojemność informacyjna mózgu. W konsekwencji, im
większa jest pojemność informacyjna, tym większa jest zdolność człowieka do wytwarzania wielu
różnorodnych wyobrażeń, czyli jego inteligencja.
Ponadto liczba zarejestrowanych informacji jest tym większa, im bardziej wzrasta przewodność dróg
przepływu energii, czyli im większa jest rejestracyjność mózgu. W konsekwencji, im większa jest

3

rejestracyjność, tym większa jest zdolność człowieka do zapamiętywania każdej odebranej informacji, czyli
jego pojętność.
I wreszcie, liczba zarejestrowanych informacji jest tym większa, im większa jest przewodność
początkowa, to zaś zachodzi między elementami skupionymi blisko siebie (krótkość dróg przepływu
energii), czyli im większa jest preferencyjność mózgu (najszybciej i najsilniej zostaną zapamiętane
informacje dochodzące do elementów skupionych). W konsekwencji, im większa jest preferencyjność, tym
większa jest zdolność człowieka do wytwarzania wyobrażeń szczególnego rodzaju, czyli jego talent.
Inteligencja, pojętność i talent składają się na intelekt człowieka.
Wprawdzie terminy tego rodzaju są używane również w psychologii, ale nie mają one tam ścisłych
definicji, a co najważniejsze, tylko cybernetyka dostarczyła dowodu, że omawiane pojęcia są niezależne od
siebie. Zarówno duża, jak i mała liczba elementów może się znajdować w substancji mózgu zdolnej do
wytwarzania dużych lub małych przyrostów przewodności, przy czym pewne elementy mogą być bardzo
skupione albo nie.
Wzajemna niezależność omawianych parametrów jest bardzo istotną okolicznością, umożliwiającą
systematyzację typów ludzkiego intelektu przez kombinowanie parametrów ze sobą.
Przy najprostszych skalach, tj. przyjmując że każdy parametr jest duży albo mały, otrzymuje się
następujących osiem typów intelektu.
0. Niska inteligencja, mała pojętność, brak talentu. Jest to typ intelektu, w którym każda z trzech
właściwości intelektualnych jest mała (debilizm).
la. Wysoka inteligencja, mała pojętność, brak talentu. Jest to typ intelektu określany potocznie jako
„ogólna inteligencja”. Osoby o tym typie intelektu łatwo kojarzą różnorodne informacje, ale robią to
powierzchownie, ponieważ mała pojętność nie pozwala im na zapamiętanie wielu szczegółów, a wobec
braku jakiegokolwiek talentu nie mogą zabłysnąć niczym szczególnym.
Do tej kategorii należą ludzie umiejący prowadzić „towarzyskie” rozmowy o wszystkim po trochu:
o pogodzie, polityce, o przeczytanej powieści, o najnowszym filmie, itp.
lb. Niska inteligencja, duża pojętność, brak talentu. Jest to typ intelektu określany potocznie jako „dobra
pamięć”. Osoby o tym typie intelektu łatwo zapamiętują wszystko, co do nich dociera, ale wskutek niskiej
inteligencji nie kojarzą różnorodnych informacji, a wskutek braku talentu nie potrafią wytwarzać nowych
informacji. Do tej kategorii należą osoby umiejące opowiadać z dużą dokładnością nawet dawne przeżycia,
ale bez wyciągania z nich jakichkolwiek wniosków.
1c. Niska inteligencja, mała pojętność, wyraźny talent. Jest to typ intelektu określany jako
„pomysłowość”. Do tej kategorii należą osoby, które nawet przy braku wykształcenia potrafią znakomicie
robić coś szczególnego, ale nie interesują się niczym poza tym. Jako przykład może tu służyć przysłowiowy
„majster złota rączka” lub muzykant łatwo przyswajający sobie nowe melodie bez znajomości nut,
samodzielnie dobierający sobie akompaniament, komponujący własne ozdobniki itp.
2a. Wysoka inteligencja, duża pojętność, brak talentu. Jest to typ intelektu określany potocznie, jako
„erudycja”. Do tej kategorii należą osoby bardzo oczytane w literaturze z rozmaitych dziedzin (dzięki

4

wysokiej inteligencji) i wiele pamiętające z literatury (dzięki dużej pojętności), ale nie mające zainteresowań
w żadnej dziedzinie. To do nich odnosi się określenie „chodząca encyklopedia”.
2b. Wysoka inteligencja, mała pojętność, wyraźny talent. Jest to typ intelektu, do którego nadaje się
określenie „perfekcjonista”. Do tej kategorii należą osoby o szerokich horyzontach (dzięki wysokiej
inteligencji), tworzące dzieła znakomite (dzięki talentowi), ale zapominające o wielu szczegółach (wskutek
małej pojętności), które stopniowo uzupełniają. Takie udoskonalenia działań może trwać latami, stąd też
pochodzi wyrażenie „dzieło całego życia”. Podobno Flaubert pisał w taki sposób powieść „Madame
Bovary”, o Balzaku mówi się, że doprowadzał do rozpaczy swoich wydawców poprawkami w korekcie,
zmieniającymi całkowicie poprzedni tekst i w tym celu zastrzegał sobie nawet bardzo szerokie marginesy.
2c. Niska inteligencja, duża pojętność, wyraźny talent. Jest to typ intelektu, dla którego można by
zaproponować nazwę „intuicjonizm”. Do tej kategorii należą osoby o niezwykłej łatwości tworzenia nowych
informacji (dzięki talentowi), w czym pomaga im dobra pamięć (duża pojętność), ale przejawiają
zdumiewająco słabą orientację w sprawach spoza ich talentu. Jako przykład można tu wymienić Mozarta,
który już jako dziecko po jednorazowym wysłuchaniu oktetu śpiewanego przez chór kościelny zapamiętał go
tak dokładnie, że potrafił napisać nuty na wszystkie osiem głosów (zazdrośni mnisi nie opublikowali nut, aby
ów oktet nie był śpiewany w żadnym innym kościele), a pierwsze swoje kompozycje napisał w wieku 5 lat,
ale nie interesował się niczym poza muzyką.
3. Wysoka inteligencja, duża pojętność, wyraźny talent. Jest to typ intelektu, w którym każda z trzech
właściwości intelektualnych jest duża. Można go określić jako „genialność”, skoro nie ma w nim już nic do
dodania.
Jest godne uwagi, że w tej systematyce tylko typy skrajne są jednolite, a mianowicie typ 0 (żadna z trzech
właściwości intelektualnych nie jest duża) oraz typ 3 (wszystkie trzy właściwości intelektualne są duże).
Zarazem są to typy rzadko występujące, mało interesujące dla nauczycieli (gdyż debila nie wykształci się
żadnymi metodami, a w kształceniu geniusza każda metoda jest skuteczna), jak również dla pisarzy (gdyż
unikają oni typów wyjątkowych jako nie znajdujących wielu odpowiedników w społeczeństwie).
Natomiast typy pośrednie są wielorakie, a mianowicie zarówno typ l (jedna z trzech właściwości
intelektualnych jest duża) i typ 2 (dwie z trzech właściwości intelektualnych są duże), występują w trzech
postaciach.
Ta wielorakość ujawnia niemiarodajność jednolitej skali ocen szkolnych oraz wypracowanego przez
psychologów „ilorazu inteligencji”. Wymaganie, żeby uczniowie mieli przynajmniej dostateczną znajomość
wszystkich przedmiotów nauczania bez wyjątku, oznacza praktycznie, że z trzech właściwości
intelektualnych warunkiem powodzenia w szkole jest dobra pamięć (a nie np. wybitny talent). Nic dziwnego,
że zadania szkolne są głównie pamięciowej natury, a za kwalifikacje na „dobrego ucznia” nauczyciele
uważają pilność i pracowitość („wkuwanie”).
Mylny ten pogląd jest tak dalece rozpowszechniony, że nawet w teleturniejach premiuje się nie
inteligencję lub talent, lecz wyłącznie pamiętanie, przy czym - aby było jeszcze bardziej irracjonalnie najwyższe nagrody są udzielane za pamiętanie szczegółów bez znaczenia, jak gdyby encyklopedie, atlasy
i słowniki nie zostały wynalezione właśnie dla odciążenia pamięci.

5

Rozróżnianie poszczególnych typów intelektu w tej samej kategorii odgrywa również rolę w pracy
zawodowej. Na przykład, pracownik o typie intelektu lb zapamięta (dzięki dużej pojętności) nawet
skomplikowane instrukcje, ale (wskutek niskiej inteligencji) okaże się bezradny w razie pojawienia się
okoliczności nieprzewidzianych. Na odwrót, pracownik o typie intelektu la może (dzięki wysokiej
inteligencji) poradzi sobie również w przypadkach nie figurujących w instrukcji. W wojsku, z podobnych
przyczyn, żołnierz typu lb nadawałby się do obsługi skomplikowanej aparatury według szczegółowej
instrukcji, a żołnierz typu la do wysyłania na zwiad, w którym nie wiadomo z czym się spotka.
Ogólnie można powiedzieć, że ludzie typu l nadają się raczej do zadań wykonawczych, a ludzie typu 2 do
zadań kierowniczych.
Pisarzom znajomość systematyki typów intelektualnych może przynieść lepsze zrozumienie zachowania
ludzi znajdujących się w sytuacjach niezgodnych z ich intelektem.
Na przykład, człowiek bardzo inteligentny protestuje, gdy mu się ogranicza dopływ wielu różnorodnych
informacji (dlatego intelektualiści nie znoszą żadnych „tabu”). Natomiast człowiek nieinteligentny cierpi,
gdy zmusza się go do przetwarzania zbyt wielu informacji, przygniatają go sytuacje skomplikowane.
Cierpi też człowiek pojętny, któremu uniemożliwia się szybkie przetwarzanie informacji (np. pojętny
uczeń śmiertelnie się nudzi wysłuchując ciągłego przetwarzania rzeczy znanych mu już od pierwszego razu).
Cierpi jednak także człowiek niepojętny, którego zmusza się do szybkiego przetwarzania informacji (np.
niepojętny uczeń nie mogący nadążyć za tokiem nauczania).
I wreszcie nieszczęśliwy czuje się człowiek utalentowany, nie mający możności uprawiania swojego
talentu.
Tak samo nieszczęśliwy jest człowiek zmuszany do czegoś, do czego brak mu talentu (np. niemuzykalne
dzieci zmuszane przez nierozsądnych rodziców do ćwiczenia gry na fortepianie).
Źródłem powszechnych konfliktów w sprawach intelektu jest konfrontacja między sztywnymi
parametrami intelektu poszczególnych ludzi a sztywnymi wymaganiami instytucji. Tam gdzie obie strony
konfliktu są sztywne, musi dochodzić do walki między nimi. Jest to jednak walka tragiczna przez swoją
beznadziejność i zbędność, zwłaszcza że wynika z nieporozumienia.
Nieporozumienia (a raczej niezrozumienie) polega na tym, że parametry intelektu są sztywne
biologicznie, żadna siła nie zdoła doprowadzić do zwiększenia komuś inteligencji (bo niemożliwe jest
dodanie mu elementów mózgu), ani pojętności (bo niemożliwa jest wymiana jego substancji mózgowej na
inną), ani też talentu (bo niemożliwe jest zagęszczenie rozmieszczenia jakiejś grupy elementów mózgu).
Natomiast sztywność instytucji jest umowna, istnieje tylko dlatego, że wygodniej jest opierać ich
organizację na niewielu regułach odnoszących się do wielu ludzi, niż traktować każdego z nich
indywidualnie. Nie jest to wzgląd błahy, ale należałoby odróżnić reguły porządkowe, ułatwiające życie, od
reguł mogących kogoś skrzywdzić i unieszczęśliwić.
Do pogłębienia nieporozumień przyczynia się i to, że jednostki, nie wiedząc nic o swoich parametrach
sztywnych, niesłusznie poczuwają się do winy, że nie potrafią robić tego, czego się od nich oczekuje,
instytucje zaś chętnie w nich tę winę wmawiają, przerzucając tym na nich odpowiedzialność za własne błędy
organizacyjne.

6

Należy mieć na uwadze, że sztywne parametry intelektu określają tylko potencjalny poziom charakteru
(intelekt). Dzięki inteligencji człowiek może przetwarzać więcej informacji, dzięki pojętności może
przetwarzać informacje szybciej, a dzięki talentowi łatwo przetwarzać szczególnego rodzaju - ażeby je
rzeczywiście przetwarzać, musi otrzymywać bodźce z otoczenia. Rejestrowanie (zapamiętywanie) informacji
wnoszonych przez bodźce jest działaniem elastycznych parametrów sterowania, w wyniku czego stan
pamięci zmienia się nieustannie.
Ta właśnie elastyczność sprawia, że pomimo sztywnych parametrów człowiek w pewnym stopniu ugina
się w swoim zachowaniu przed sztywnością reguł instytucyjnych, co sprawia wrażenie sukcesu instytucji
(zwłaszcza szkoły). Tymczasem zapamiętywanie informacji niezgodnych ze sztywnymi parametrami
intelektu idzie bardzo opornie, tj. wymaga wiele czasu i trudu.
Stąd też bierze się postawa nauczycieli żądających od ucznia żeby „pracował usilnie i długo nad
pokonywaniem trudności”. Nie zdają sobie sprawy, że trudności takich mogłoby wcale nie być, a praca na
ich pokonywanie jest jałowa, gdyż mozolnie zapamiętane informacje w nielubionym przedmiocie zostaną
szybko zapomniane. Żadna też pracowitość nie sprawi, żeby ktoś dobrze uprawiał zawód niezgodny
z parametrami jego intelektu.

3. DYNAMIZM CHARAKTERU

W organizmie, oprócz przepływów energii sterowniczej stanowiących fizyczną podstawę przetwarzania
informacji, występują przepływy energii wykonawczej, służącej do wykonywania czynności. Od energii
sterowniczej zależy, jakiego rodzaju będą reakcje człowieka, a od energii wykonawczej zależy, jakie będzie
natężenie (siła) tych reakcji.
Do sterowania się, a w szczególności do wywierania wpływu na swoje otoczenie, człowiek może
wykorzystywać energię fizjologiczną, której źródłem jest jego własny organizm (energia wewnętrzna,
pochodząca z przetwarzania energii pobieranej z otoczenia przez odżywianie) albo też energię socjologiczną,
której źródła znajdują się w otoczeniu (energia zewnętrzna, wykorzystywana bezpośrednio bez
przetwarzania jej przez organizm).
Ponieważ skuteczność sterowania się zależy nie tylko od energii, lecz i od czasu, dogodniej jest
posługiwać się pojęciem mocy, tj. stosunku energii do czasu. Na tej podstawie można więc rozróżniać moc
fizjologiczną (wewnętrzną) i moc socjologiczną (zewnętrzną) człowieka.
Źródła mocy socjologicznej mogą być rozmaite, a określona osoba może z nich korzystać pod
warunkiem, że je posiada. Na przykład, zamiast wnieść ciężką walizkę siłą własnych mięśni (moc
fizjologiczna), ktoś może osiągnąć ten sam skutek, jeżeli wyręczy go członek rodziny, przyjaciel,
podwładny, tragarz lub winda (moc socjologiczna). Do źródeł mocy socjologicznej należy posiadanie
pieniędzy, władzy, zwierząt pociągowych, maszyn, usprawnień socjalnych itp.
Z mocy fizjologicznej człowiek musi pokrywać przede wszystkim moc jałową niezbędną do utrzymania
się organizmu przy życiu (na tzw. przemianę materii). Pozostała reszta stanowi moc dyspozycyjną, dzięki
której człowiek może wpłynąć na otoczenie.

7

Z kolei, z mocy dyspozycyjnej człowiek musi wydawać moc roboczą, potrzebną do zdobywania energii
w otoczeniu w ilości zapewniającej pokrycie sumy mocy jałowej i mocy roboczej, reszta mocy
dyspozycyjnej stanowi moc swobodną, którą człowiek może wykorzystywać do zmiany warunków swojego
bytowania, a gdy zechce - może ją nawet marnotrawić.
Dla ilustracji, pierwotny myśliwy musiał w polowanie wkładać tyle pracy (moc robocza), żeby
z upolowanej zwierzyny móc wyżyć (pokrycie mocy jałowej) i mieć siły do dalszych polowań (pokrycie
mocy roboczej). Jeżeli poza tym starczało mu sił (moc swobodna), mógł je zużywać na znalezienie sobie
bardziej obfitującego w zwierzynę terenu (albo zużyć na zabawę, tańce rytualne itp.). Podobnie współczesny
pracownik musi wykonywać pracę zarobkową pozwalającą mu wyżyć i odnawiać siły do pracy, resztę zaś
energii może wykorzystać np. na dokształcenie się w celu znalezienia wyżej opłacanego zatrudnienia (albo
na turystykę i inne przyjemności).
Jest godne uwagi, że zużywanie mocy swobodnej na poprawienie warunków bytowania prowadzi do
zmniejszania mocy roboczej, a wobec tego pozostaje większa moc swobodna, dzięki czemu można uzyskać
dalsze zmniejszenie mocy roboczej, itd. W granicznym przypadku moc socjologiczna może wzrosnąć tak
dalece, że zużywanie mocy roboczej staje się zbędne (życie bez pracy).
Z drugiej strony, jeżeli warunki bytowania są tak złe, że cała moc dyspozycyjna musi być zużywana na
moc roboczą, to nie pozostaje żadna moc swobodna, a więc poprawa warunków bytowania jest niemożliwa
(życie niewolnicze).
Ponieważ z upływem czasu substancja organizmu pogarsza się, tj. może przetwarzać coraz mniej energii
(organizm starzeje się od urodzenia), czemu przeciwdziała zwiększanie się ilości substancji (organizm rośnie
od urodzenia), więc cała moc fizjologiczna początkowo wzrasta, a po przejściu przez maksimum zaczyna
maleć. Wskutek tego podobny przebieg ma moc dyspozycyjna, a gdy ona zmaleje do zera, następuje kres
egzystencji organizmu (cała moc fizjologiczna nie wystarcza już nawet na pokrywanie mocy jałowej).
Najkorzystniej jest dla organizmu, gdy początkowo możliwie szybko rośnie, a potem stopniowo rosnąć
przestaje.
W rezultacie człowiek ma w początkowym okresie życia nadmiar mocy dyspozycyjnej, a w końcowym jej niedomiar. Pośrodku organizm przechodzi przez stan wyrównany, w którym nie ma nadmiaru ani
niedomiaru mocy dyspozycyjnej.
Parametrem wyróżniającym te okoliczności jest dynamizm charakteru, zmieniający się z biegiem życia,
przy czym początkowo jest on dodatni (nadmiar mocy dyspozycyjnej), a po przejściu przez dynamizm
zerowy (nie ma nadmiaru ani niedomiaru mocy dyspozycyjnej) staje się ujemny (niedomiar mocy
dyspozycyjnej. Jest zrozumiałe, że sterowanie się organizmu zależy od tego, czy dysponuje on energią
w nadmiarze czy też mu jej brakuje (pojęcie dynamizmu charakteru jest nieznane w psychologii gdyż
psychologowie nie interesują się procesami energetycznymi człowieka).
Zamiast skalą ciągłą dynamizmu charakteru dogodniej jest posługiwać się skalą zawierającą następujące
pięć stopni dynamizmu (przy których podano również przyjęte oznaczenia literowe):
C - egzodynamizm (duży dynamizm dodatni),
BC - egzostatyzm (mały dynamizm dodatni),

8

B - statyzm (dynamizm zerowy),
AB - endostatyzm (mały dynamizm ujemny),
A - endodynamizm (duży dynamizm ujemny).
Można te sprawy ująć w postaci prawa stwierdzającego, że z biegiem życia charakter ludzki zmienia się
w kierunku od dynamizmu dodatniego do ujemnego, czyli przechodzi przez stadia:

C-BC-B-AB-A

(prawo pozostało udowodnione matematycznie i w zupełności potwierdzone badaniami empirycznymi).
Praktycznie znaczy to, że wszystkie dzieci mają charakter egzodynamiczny (C). W statystycznie
przeciętnym przebiegu młodzież ma charakter egzostatyczny (BC). Na wiek dojrzały przypada charakter
statyczny (B), a na starość charakter endostatyczny (AB). Do endodynamizmu (A) ludzie przeciętnie już nie
dożywają.

Od przeciętnego przebiegu dynamizmu mogą być odchylenia statystyczne w obie strony (im większe jest
odchylenie, tym mniej jest takich osobników). Inaczej mówiąc, może występować:
opóźniony przebieg dynamizmu, tzn. człowiek pozostaje długo (np. jeszcze w wieku dojrzałym)
egzodynamikiem (C), a przez resztę życia jest egzostatykiem (BC), co najwyżej zbliżając się do statyzmu
(B).
przyspieszony przebieg dynamizmu, tzn. człowiek szybko przechodzi przez egzodynamizm (C)
i egzostatyzm (BC) w dzieciństwie, w młodym wieku jest już statykiem (B), w wieku dojrzałym jest
endostatykiem (AB), a jeszcze przed nadejściem starości staje się endodynamikiem (A).
Nadmiar mocy dyspozycyjnej zmusza egzodynamików (C) do jego pozbywania się (organizm nie mógłby
wytrzymać nadmiernej koncentracji energii), wskutek czego ich reakcje są silnie, szybkie i często obfitujące
w szczegóły. Dlatego właśnie dzieci, zgodnie ze swoim egzodynamicznym charakterem, reagują na
wszystko w sposób wzmożony, natychmiast, zachowanie zmienia się co chwila, chciałyby robić wiele rzeczy
na raz.
Natomiast niedomiar mocy dyspozycyjnej u endodynamików (A) sprawia, że ją wydają oszczędnie,
a braki wypełniają mocą socjologiczną, którą wobec tego muszą zdobywać. Wskutek tego ich reakcje są
słabe, powolne, rzadkie i skąpe w szczegóły. Łatwo zaobserwować pojawianie się takich objawów na
starość.
U statyków (B) nie ma nadmiaru mocy, którego musieliby się pozbywać, ani niedomiaru, który musieliby
wypełniać zdobywaniem mocy socjologicznej, toteż wszystko się u nich równoważy, wydają tyle ile
otrzymują.
Dynamizm charakteru jest parametrem sterowniczym odgrywającym podstawową rolę we wszystkich
przejawach ludzkiego zachowania, i z niego też wynikają ludzkie dążenia. Zmienia się on z biegiem życia
samorzutnie i nieuchronnie w wyniku wewnętrznej regulacji procesów energetycznych organizmu.
Natomiast niemożliwe jest spowodowanie zmiany czyjegoś dynamizmu, ani perswazją ani przymusem. Nikt

9

też sam sobie nie może zmienić dynamizmu, np. na jakiś „lepszy”, na podstawie rozmyślań o własnym
charakterze. Myślenie może doprowadzić do rozpoznania własnego dynamizmu, ale nie do oceny
„słuszności” posiadania jakiegoś wybranego dynamizmu, ponieważ każdy ma poczucie słuszności zależne
od swojego aktualnego dynamizmu. To właśnie dlatego każdy człowiek uważa za słuszne co innego
w młodości, a co innego na starość.
Przykładów wpływu dynamizmu charakteru można by przytoczyć tyle, ile jest przejawów ludzkiego
zachowania. Kilkanaście najbardziej wyrazistych wymieniono poniżej, w kolejności zmian dynamizmu
z biegiem życia.
1) Postawa ogólna
C. Egzodynamik wszystko rozprasza, nic nie gromadzi.
BC. Egzostatyk więcej rozprasza niż gromadzi.
B. Statyk tyle rozprasza, ile gromadzi.
AB. Endostatyk mniej rozprasza niż gromadzi.
A. Endodynamik nic nie rozprasza, wszystko gromadzi.
2) Stosunek do zasad
C. Egzodynamik jest kapryśny, nie uznaje żadnych zasad.
BC. Egzostatyk jest indywidualistą, uznaje ogólne zasady z odchyleniami zależnymi od jego osobistych
upodobań.
B. Statyk jest pryncypialny, trzyma się zasad rygorystycznie.
AB. Endostatyk jest elastyczny, uznaje ogólne zasady z odchyleniami zależnymi od potrzeb.
A. Endodynamik jest zaborczy, dla korzyści jest gotów nagiąć każdą zasadę.
3) Stosunek do informacji
C. Egzodynamik wydaje mnóstwo informacji nie dbając o ich zgodność z rzeczywistością, fantazjuje
(mówi nawet gdy nie wie).
BC. Egzostatyk wydaje informacje zgodne z rzeczywistością, ale uzupełnione zmyśleniami, koloryzuje
(mówi więcej niż wie).
B. Statyk wydaje informacje ściśle zgodne z rzeczywistością, informuje wiernie, jest prawdomówny,
(mówi to co wie).
AB. Endostatyk wydaje informacje zgodne z rzeczywistością, ale z niedomówieniami, jest lakoniczny
(mówi mniej niż wie).
A. Endodynamik zataja informacje o rzeczywistości (nie mówi nawet gdy wie).
4) Pragnienia
C. Egzodynamik pragnie się w pełni wypowiedzieć, odsłonić się wobec całego świata, ceni swobodę.
BC. Egzostatyk pragnie się popisywać w celu wywołania podziwu, ceni styl.
B. Statyk pragnie ładu i sprawiedliwości, ceni normy.
AB. Endostatyk pragnie działać użytecznie, ceni metody.
A. Endodynamik pragnie zdobyczy, ceni ekspansję.
5) Stosunek do moralności

10

C. Egzodynamik uważa za moralne to, co pozwala cieszyć się życiem (altruizm).
BC. Egzostatyk uważa za moralne to, co jest piękne (estetyzm).
B. Statyk uważa za moralne to, co jest słuszne (rygoryzm).
AB. Endostatyk uważa za moralne to, co jest użyteczne (pragmatyzm).
A. Endodynamik uważa za moralne to, co jest dla niego korzystne (egoizm).
6) Stosunek do prawa
C. Egzodynamik nie interesuje się prawem ani też nie chce, żeby prawo ingerowało w jego życie.
BC. Egzostatyk stosuje się do prawa, ale uchyla się od niego, gdy jest dla niego przykre.
B. Statyk stosuje się do prawa rygorystycznie, jest legalistą.
AB. Endostatyk stosuje się do prawa, ale uchyla się od niego, gdy utrudnia mu użyteczne działanie.
A. Endodynamik uważa prawo za narzędzie, którym posługuje się we własnym interesie.
7) Decydowanie
C. Egzodynamik podejmuje decyzje nieopatrznie, pod wpływem doraźnych wrażeń, jest impulsywny.
BC. Egzostatyk podejmuje decyzje lekkomyślnie, improwizuje.
B. Statyk podejmuje decyzje prostolinijnie, kierując się obowiązującymi normami.
AB. Endostatyk podejmuje decyzje przezornie, kierując się ich użytecznością.
A. Endodynamik podejmuje decyzje przebiegle, z lękiem popełnienia błędu.
8) Stosunek do niebezpieczeństwa
C. Egzodynamik jest naiwny, nie dostrzega niebezpieczeństwa.
BC. Egzostatyk jest ryzykancki, nie docenia niebezpieczeństwa.
B. Statyk jest odważny, staje do walki z niebezpieczeństwem, gdy ma taki obowiązek.
AB. Endostatyk jest ostrożny, stara się ominąć niebezpieczeństwo dopóki można.
A. Endodynamik jest zapobiegliwy, stara się nie dopuszczać do powstania niebezpieczeństwa.
9) Poczucie czasu
C. Egzodynamik ma poczucie, że czas płynie zbyt wolno, chce żeby jego życzenia były spełniane
bezzwłocznie.
BC. Egzostatyk jest niecierpliwy, uważa że „najpierw przyjemność, potem obowiązek”.
C. Statyk jest punktualny z zasady, uważa że wszystko (przyjemność, obowiązek) powinno być w swoim
czasie.
AB. Endostatyk jest cierpliwy, uważa, że „najpierw obowiązek, potem przyjemność”.
A. Endodynamik ma poczucie, że czas płynie zbyt szybko, nawet bardzo odległe zamierzenia wydają mu
się bliskie.
10) Poczucie terenu
C. Egzodynamik ma poczucie terenu ograniczonego do własnego ciała, własnej wyobraźni, może więc
żyć w dowolnym miejscu, „nigdzie nie ma domu”.
BC. Egzostatyk ma poczucie terenu ograniczone do własnego wyglądu (ubioru, ozdób, sposobu bycia).
B. Statyk za swój teren uważa swoje mieszkanie i miejsce zatrudnienia, jest domatorem.
AB. Endostatyk za swój teren uważa instytucję, którą kieruje.

11

A. Endodynamik za swój teren uważa cały świat, „ma dom wszędzie”.
11) Stosunek do posiadania
C. Egzodynamik jest rozrzutny.
BC. Egzostatyk jest szczodry (dla gestu).
B. Statyk jest oszczędny.
AB. Endostatyk jest skąpy.
A. Endodynamik jest zachłanny.
12) Stosunek do panowania
C. Egzodynamik nie chce nad nikim panować, ani też nie chce, żeby ktoś nad nim panował, nie potrafi się
bronić, nienawidzi doznawania przemocy, jego ideałem jest swoboda.
BC. Egzostatyk chce od innych tylko podziwu, uznaje czyjeś panowanie nad nim, ale gdy jest to
dokuczliwe, stawia opór, protestuje.
B. Statyk uznaje panowanie zgodnie z prawem, domaga się zasłużonych kar dla innych i godzi się
z zasłużonymi karami zastosowanymi do niego samego, jest zdyscyplinowany.
AB. Endostatyk chce kierować innymi w wykonaniu użytecznego zadania i w tym celu wywiera na nich
opór.
A. Endodynamik chce panować nad wszystkimi w swoim interesie, nie cofając się przed żadnymi
formami przemocy, nie znosi krytyki.
13) Zjednywanie ludzi
C. Egzodynamik zjednuje sobie innych, gdy samym swoim istnieniem wywołuje u nich uwielbienie (o co
się wcale nie stara).
BC. Egzostatyk stara się innym podobać.
B. Statyk stara się innych przekonać o swej słuszności, odwołując się do ustalonych norm.
AB. Endostatyk stara się innym okazać, że może być dla nich użyteczny.
A. Endodynamik daje innym do zrozumienia, że się im opłaci uznawać jego panowanie.
14) Stosunek do ubioru
C. Egzodynamik lubi ubierać się w sposób naturalny, nie ma żadnych zahamowań przy obnażaniu się.
BC. Egzostatyk lubi ubiorem zwracać na siebie uwagę, ubiera się modnie, z elegancją.
B. Statyk lubi ubiór przepisowy (mundur, kostium, garnitur).
AB. Endostatyk lubi ubiór praktyczny, trwały.
A. Endodynamik nie przywiązuje do ubioru żadnego znaczenia (jeżeli tego nie wymagają jego interesy)
nawet nowe ubranie wygląda na nim jak znoszone.
15) Upodobania zawodowe
C. Egzodynamicy to twórcy i poeci (powieściopisarze, dramaturdzy, malarze, rzeźbiarze, kompozytorzy
itp.), wynalazcy.
BC. Egzostatycy to interpretatorzy, „twórcy z cudzej inspiracji” (aktorzy, wirtuozi, krytycy, dziennikarzefelietoniści, tłumacze).
B. Statycy to odbiorcy sztuki (publiczność) i wykonawcy zadań (pracownicy).

12

AB. Endostatycy to organizatorzy, „władcy z cudzej nominacji” (kierownicy, dowódcy itp.).,
A. Endodynamicy to władcy (dyktatorzy, byznesmeni itp).
Upodobań zawodowych nie należy mylić z rzeczywiście uprawianym zawodem. Na przykład, jeżeli
endostatyk (AB) będzie pisał powieści, to ani przez to nie staje się egzodynamikiem (C), ani też te powieści
nie będą dziełami artystycznymi.
Znajomość dynamizmu charakteru pozwala wyjaśnić wiele nieporozumień i wątpliwości. Na przykład,
nauczyciele narzekają na uczniów „trudnych” (nie rozumiejąc, że mają do czynienia z osobnikami
o opóźnionym charakterze, pozostającymi jeszcze na etapie egzodynamizmu), a chwalą uczniów
posłusznych i przypisują sobie zasługę wpojenia w nich postępowania zgodnego z zasadami (niesłusznie, bo
mają do czynienia z osobnikami o przyspieszonym charakterze, będącymi już na etapie statyzmu).
Postępowanie przysłowiowego dziadka, który sadzi jabłonie, chociaż na pewno nie zdąży zjeść z nich
nawet jednego jabłka, jest tylko pozornie nielogiczne - w rzeczywistości robi on to dlatego, że jest już
endostatykiem i chce coś użytecznie organizować.
Starsi ludzie dziwią się, że młodzi niechętnie odnoszą się do ich pouczeń i ostrzeżeń. Tymczasem nie ma
w tym nic dziwnego, w odróżnieniu od starszych endostatyków młodzi są przeważnie jeszcze egzostatykami
nastawionymi na przyjemne wrażenia, a nie na lęki decyzyjne.

4. SZEROKOŚĆ CHARAKTERU

Dynamizm charakteru, podobnie jak wszelkie zjawiska regulacyjne, ma pewną strefę nierozróżnialności,
w której zakresie człowiek akceptuje bodźce bez oporu, uważając je wszystkie za dobre dla siebie. Parametr
sterowniczy określony tym zakresem stanowi tolerancję.
Poza zakresem tolerancji człowiek akceptuje pewne bodźce tylko pod wpływem presji, im dalej od granic
tolerancji, tym silniej człowiek się opiera, tym większa więc musi być presja, aby była skuteczna. Parametr
sterowniczy określony zakresem skuteczności presji stanowi podatność.
Suma tolerancji i podatności jest więc zakresem, w którym (dobrowolnie czy pod presją) bodźce są
akceptowane. Parametr sterowniczy określony tym sumarycznym zakresem dynamizmu stanowi szerokość
charakteru.
Wobec bodźców przypadających poza zakresem podatności, czyli poza całą szerokością charakteru,
człowiek stawia opór nie do pokonania, raczej zginę niż ulegnę.
Przykładem tego mogą być ludzie, którzy zginęli na torturach nie zdradziwszy swych towarzyszy.
Przyjmując najprostsze skale (małe - duże) dla tolerancji i podatności otrzymuje się cztery typy ludzi pod
względem szerokości charakteru:
1) nietolerancyjni, niepodatni, zgadzający się tylko na niewiele rzeczy i nieustępliwi wobec prób
wymuszania ich zgody na cokolwiek innego;
2) nietolerancyjni, podatni, zgadzający się na niewiele rzeczy, ale łatwo ustępujący wobec nacisku;
3) tolerancyjni, niepodatni, zgadzający się na wiele rzeczy, ale na nic ponadto;

13

4) tolerancyjni, podatni, zgadzający się na wiele rzeczy, a nawet na jeszcze więcej, nawet przy
niewielkich naciskach.
Z biegiem życia tolerancja wzrasta, a podatność maleje. Dlatego właśnie dzieci grymaszą, ale łatwo
ustępują pod presją. Natomiast starcy są wyrozumiali w wielu sprawach, ale poza nimi oponują
kategorycznie, nawet w drobnostkach (co młodzi nieraz określają jako „upór starczy”, który przypisują
„sklerozie”).
Pod wpływem nagłego powodzenia (jak np. awans, spadek, wygrana), następuje chwilowy wzrost
podatności (chwilowa gotowość do działania, uszczęśliwianie wszystkich), ale trwałe powodzenie sprawia,
że podatność staje się jeszcze mniejsza niż pierwotnie („wzbogaceni stają się hardzi”). Natomiast pod
wpływem nagłego niepowodzenia (jak np. wielka strata, degradacja) następuje chwilowe zmniejszenie
podatności (chwilowa wrogość do wszystkich), ale trwałe niepowodzenie sprawia, że podatność staje się
większa niż pierwotnie („zbiedniali stają się ustępliwi”). Doświadczeni petenci, doceniając rolę chwilowych
zmian podatności (choć tego tak nie nazywają ani nie zdają sobie sprawy z przyczyn) wiedzą, że znacznie
większe szanse na załatwienie swej sprawy mają u urzędnika, który właśnie dostał nagrodę niż u dopiero co
zganionego szefa.
Pozbawienie człowieka bodźców i uniemożliwienie reakcji w zakresie jego tolerancji odczuwa on jako
naruszenie jego wolności. Na odwrót, narzucanie człowiekowi bodźców i wymuszenie reakcji spoza zakresu
jego tolerancji odczuwa on jako naruszenie jego godności.

5. WPŁYW CHARAKTERU NA STOSUNKI MIĘDZYLUDZKIE

Jest zrozumiałe, że osiągnięcie zgodności sytuacji człowieka z jego charakterem zależy także od
charakteru innych ludzi, będących składnikiem tej sytuacji.
Biorąc pod uwagę, że zgodność powyższa polega na otrzymywaniu z otoczenia tego, czego człowiek
potrzebuje ze względu na swój charakter, można rozróżnić następujące cztery możliwości.

1) Charaktery jednakowe

Człowiek o określonym dynamizmie ma większe szanse stworzenia sobie sytuacji zgodnej ze swoim
charakterem, gdy współdziała z ludźmi o takim samym dystansie, a więc dążącymi do takiej sytuacji.
Wówczas wszyscy razem dysponują sumą swoich mocy, łatwiej więc im pokonywać wspólne przeszkody
niż każdemu z osobna.
Postawa człowieka do typu ludzi o takim samym dynamizmie jak jego własny jest solidarnością, a do
jednego wybranego partnera przyjaźnią.
Zgodnie z tym może wchodzić w grę przyjaźń egzodynamików (C - C), egzostatyków (BC - BC),
statyków (B - B), endostatyków (AB - AB), endodynamików (A - A).
Najtrwalsze są przyjaźnie statyków, gdyż obaj partnerzy trzymają się określonych zasad (wierność,
prawdomówność itp.). Im dalej od statyzmu, tym łatwiej o zerwanie przyjaźni. Między egzodynamikami

14

dochodzi do tego na tle rywalizacji o uwielbienie ze strony otoczenia (np. między gwiazdami filmowymi),
a między endodynamikami na tle rywalizacji o władzę (np. tak skończyła się przyjaźń między Cezarem
a Pompejuszem).

2) Charaktery następcze

Jeżeli mają ze sobą do czynienia dwaj ludzie, z których jeden jest na wcześniejszym etapie dynamizmu,
a drugi na późniejszym, to może to być korzystne dla obu partnerów, a to z następujących względów:
- dla pierwszego partnera drugi ma taki dynamizm, jaki u pierwszego dopiero nastąpi, dzięki czemu
pierwszy partner może skorzystać z doświadczenia zdobytego już przez drugiego. Postawa człowieka
o wcześniejszym dynamizmie do człowieka o późniejszym dynamizmie jest adoracją.
- dla drugiego partnera pierwszy jest człowiekiem, który może go z czasem wyręczyć i stać się jego
następcą, warto więc stopniowo udostępniać mu swoje doświadczenia. Postawa człowieka o późniejszym
dynamizmie do człowieka o wcześniejszym dynamizmie jest protekcją.
Mogą tu wchodzić w grę pary: egzodynamiczny adorator ze statycznym protektorem (C - B),
egzostatyczny adorator z endostatycznym protektorem (BC - AB), statyczny adorator z endodynamicznym
protektorem (B - A).
Jako przykład par adorator - protektor można wymienić: syn - ojciec, uczeń - mistrz itp.

3) Charaktery przeciwne

Człowiek o określonym dynamizmie znajduje u partnera o przeciwnym dynamizmie akurat to, czego jego
samemu brakuje. Bierze od partnera to, czego sam potrzebuje i co partner ma do dawania, zaś sam daje to,
czego partner potrzebuje. Dzięki temu obaj partnerzy znajdują się w sytuacji zgodnej z ich charakterami.
Jako para nie potrzebują już niczego od ludzi postronnych. Stosunek człowieka o określonym dynamizmie
do człowieka o dynamizmie przeciwnym jest miłością.
Wchodzą tu w grę pary: egzodynamik - endodynamik (C - A), egzostatyk - endostatyk (BC - AB), statyk
- statyk (B - B).
Należy mieć tu na uwadze, że charaktery partnerów są warunkiem koniecznym wymienionych postaw,
ale będzie on niewystarczający, jeżeli od partnera nie otrzymuje się tego, czego się od niego oczekuje. Na
przykład, statyk może się zaprzyjaźnić tylko ze statykiem, ale pod warunkiem że będą wykorzystywać
posiadaną moc do wspólnego celu. Podobnie między egzostatykiem i endostatykiem może wchodzić w grę
adoracja-protekcja, bądź też miłość, zależnie od tego czy partnerom potrzebna jest następczość charakterów
czy też ich przeciwieństwo.
Jest godne uwagi, że przyjaźń oraz adoracja-protekcja mogą być postawami długotrwałymi. Wynika to
z utrzymywania się jednakowości bądź następczości dynamizmów z biegiem życia, np. zaprzyjaźnieni
egzostatycy stają się z czasem obaj statykami itd., a następczość statyka względem egzodynamika staje się
z czasem następczością endostatyka względem egzostatyka itd.

15

Natomiast zupełnie inaczej jest z miłością. Ponieważ dynamizm obu partnerów zmienia się w tym samym
kierunku, więc przeciwieństwo charakterów musi z czasem zniknąć. Weźmy dla przykładu miłość między
egzostatykiem (BC) i endostatykiem (AB). Po pewnym czasie pierwszy stanie się statykiem (B), drugi zaś
endodynamikiem (A), a to już nie jest przeciwieństwem dynamizmów, lecz stanem w którym statyk (B)
powinien do miłości mieć innego statyka (B), natomiast endodynamik (AB) powinien poszukać sobie
egzodynamika (C). Nie trudno na to znaleźć przykłady z życia. Oto zupełnie dobre małżeństwo młodego
polityka (AB) z niepozbawioną wdzięku żoną (BC) zaczyna się z czasem psuć: żona stała się domatorką (B),
a mąż został ministrem (A) i zaczyna się interesować atrakcyjnymi „kociakami” (C).
Z roli dynamizmu charakteru wynika też rozwiązanie problemu, który dotychczas wielu ludzi na próżno
usiłowało rozwiązać, a mianowicie czy dobór małżonki powinien być oparty na jednakowości czy na
przeciwieństwie charakteru, na co zwolennicy jednego i drugiego poglądu mogli przytaczać wiele
przykładów praktycznych. Tymczasem właściwym rozwiązaniem jest przeciwieństwo, i to nie charakterów
w ogólności, lecz przeciwieństwo dynamizmu. Wbrew pozorom, nie stanowi tu wyjątku małżeństwo
statyków, jest to bowiem taki szczególny przykład przeciwieństwa, w którym zarazem zachodzi
jednakowość. Wynika to z prostego rozumowania: jeżeli w parze partnerów o przeciwnych dynamizmach
brać pod uwagę coraz mniejszy dynamizm dodatni jednego partnera i coraz mniejszy dynamizm ujemny
drugiego partnera, to będzie to przejście od pary C - A do pary BC - AB i wreszcie do pary B - B, gdy
dynamizm dodatni jednego partnera i dynamizm ujemny drugiego partnera są równe zeru, tj. obaj partnerzy
są statykami.
Wniosek, że miłość z przyczyn charakterologicznych jest stanem nietrwałym, nie musi być deprymujący,
na szczęście bowiem zmiany dynamizmu są procesem dość powolnym, na przejście od jednego etapu do
następnego potrzeba kilkunastu lat, a poza tym dynamizm każdego partnera ma przecież pewną tolerancję,
przy czym im większe są ich tolerancje, tym dłużej miłość może przetrwać i nawet wypełnić całe dojrzałe
życie.
Z okoliczności tych wynika postulat niepopełniania błędów w doborze małżeńskim. Najważniejszym
z nich jest oczywiście zlekceważenie zasady przeciwieństwa dynamizmów.
Oprócz tego może wchodzić w grę błąd widoczny z następującego rozróżnienia. W celu jego okazania
weźmy pod uwagę parę egzostatyczną (BC - BC) oraz parę endostatyczną (AB - AB). Obie te pary są
niedobrane, ponieważ nie ma u nich przeciwieństw dynamizmów. Jednakże zachodzi między nimi
zasadnicza różnica. Zestawienie pary egzostatyków (BC - BC) jest zachęcające, gdyż z upływem czasu staną
się oni parą statyków (B - B), a więc para dobrana. Natomiast zestawienie pary endostatyków (AB - AB) jest
zniechęcające, ponieważ z upływem czasu staną się parą endodynamików (A - A), najbardziej niedobraną
z możliwych.
Oczywiście, jest tu ciągle mowa o małżeństwach opartych na miłości. Niemniej dobre mogą jednak być
także małżeństwa przyjacielskie lub adoracyjno-protekcyjne.
Niedobranych małżonków rozmaici doradcy nieraz nakłaniają do kompromisów. Mówiąc językiem
cybernetycznym, jest to zalecenie, żeby braki w doborze dynamizmów w zakresie tolerancji wypełnić przez
podatności partnerów (a przynajmniej jednego z nich). Nie będzie to jednak dobranie charakterów, lecz tylko

16

dopasowanie ich dzięki ustępliwości jednego partnera wobec presji drugiego, to już daje mniej powodów do
radości, choć może być lepsze niż zerwanie małżeństwa.
Poza tym jednak osoby doradzające kompromis nie zdają sobie sprawy z różnicy między zachęcającymi i
zniechęcającymi parami dynamizmów. W przypadkach zachęcających zalecanie kompromisów jest radą
cenną, gdyż dzięki niej małżeństwo oparte na dopasowaniu może przetrwać do czasu, gdy stanie się
małżeństwem dobranym. Natomiast w przypadkach zniechęcających rada taka jest poważnym błędem, gdyż
małżeństwo dopasowane nie tylko nigdy nie stanie się dobrane, lecz przeciwnie, z czasem przestanie być
nawet dopasowane i będzie nieuchronnie zmierzać do rozpadu. W takich przypadkach należy zalecać
szybkie rozstanie się z partnerem i poszukanie sobie właściwego, dopóki nie będzie za późno na ułożenie
sobie życia na nowo.
Statystyczna częstość sprawia, że kobieta egzostatyczna (BC) uchodzi za typ „prawdziwej kobiety”,
wiernej, uczciwej, lojalnej (odcień statyczny), a zarazem pełnej wdzięku, nieco lekkomyślnej, nadającej
życiu „barwę” (odcień egzodynamiczny), a endostatyczny mężczyzna uchodzi za typ „prawdziwego
mężczyzny”, wiernego, uczciwego, lojalnego (odcień statyczny), a zarazem dzielnego, przewidującego,
mającego

uzdolnienia

organizacyjne

(odcień

endodynamiczny).

Wspólność

cech

statycznych

i przeciwieństwo pozostałych stwarza dobrą podstawę do miłości.
Nic dziwnego, że miłość „prawdziwego mężczyzny” i „prawdziwej kobiety” stała się wzorcowa
w powszechnym odczuciu. Została też tysiąckrotnie powielona w powieściowych i filmowych westernach.
Nawiasem mówiąc, została też znakomicie uchwycona przez Mniszkównę w „Trędowatej”, i temu właśnie
zawdzięcza ta powieść swoją niesłabnącą poczytność. Nie zrozumieli tego potępiający ją krytycy,
dopatrujący się źródeł niepojętego dla nich sukcesu w rozmaitych okolicznościach, jak np. że niewyrobieni
czytelnicy lubią „melodramaty” i historie „z życia wyższych sfer” (zresztą argument błędny, gdyż jest to
powieść o guwernantce, dla której „arystokraci” są tylko tłem, jako chór operowy dla solisty).

6. ZŁUDZENIA CHARAKTEROLOGICZNE

Przy rozpoznawaniu charakteru, zarówno własnego, jak i innych osób, należy się liczyć z możliwością
popełnienia błędów spowodowanych złudzeniami charakterologicznymi, polegającymi na tym, że charakter
pozorny bierze się za rzeczywisty.
Można rozróżnić trzy rodzaje złudzeń charakterologicznych w zależności od tego, czy złudzenie zostało
spowodowane przez człowieka poznającego, czy przez człowieka poznawanego, czy też ludzi z otoczenia.
Złudzenie spowodowane przez człowieka poznającego jest omyłką charakterologiczną. Chodzi o to, że
człowiek chcący rozeznać charakter swojego partnera musi mieć z nim do czynienia w wielu różnych
sytuacjach, aby na tej podstawie stwierdzić, na co partner się zgadza, a na co nie, czyli określić granice jego
tolerancji. Jednakże sam poznający ma także jakąś tolerancję, z którą pewne sytuacje są zgodne, inne zaś nie
i wobec tego jest skłonny do wywoływania tylko takich sytuacji, które odpowiadają jemu samemu. W ten
sposób sam się pozbawia innych sytuacji i w rezultacie poznaje charakter partnera tylko częściowo, biorąc

17

część jego tolerancji za pełny jej zakres, a przez to wytwarza sobie wyobrażenie pozornego charakteru
partnera, zamiast rzeczywistego.
Do omyłek takiego rodzaju dochodzi najczęściej w okresie zabiegów matrymonialnych, w których obie
strony wystrzegają się wykraczania poza sytuacje wspólnie atrakcyjne, a potem, już wśród najrozmaitszych
trudności życia małżeńskiego, są przykro zaskakiwane nieznanymi sobie dotychczas rysami charakteru
partnera.
Złudzeniem spowodowanym przez człowieka poznawanego jest mistyfikacja charakterologiczna.
Powstaje ona, gdy człowiek poznawany wysila się, wbrew własnemu charakterowi, na reakcje atrakcyjne dla
człowieka poznającego. Ma to u człowieka poznającego wytworzyć zamierzone wyobrażenie pozornego
charakteru człowieka poznawanego.
Jako przykłady takich mistyfikacji można wymienić pieczeniarzy naskakujących żądnym pochlebstw
władcom w celu uzyskania awansu, młode intrygantki udające „anioły dobroci” wobec bogatych starców
w celu uzyskania zapisu w testamencie, „niebieskich ptaków” nęcących osamotnione kobiety perspektywą
małżeństwa w celu wyłudzenia od nich pieniędzy itp.
Raczej do fikcji literackich niż do faktów rzeczywistych należą mistyfikacje „szlachetne”, polegające na
przedstawieniu własnego charakteru jako odrażającego dla partnera. Jako przykład można wymienić
Małgorzatę z „Damy Kameliowej”, która zgrywa się na ladacznicę, aby obrzydzić się ukochanemu dla dobra
jego rodziny.
Złudzeniem spowodowanym przez otoczenie jest komformizacja charakterologiczna. Człowiek
wychowujący się w warunkach odcinających go zupełnie od pewnych rodzajów bodźców nie ma możności
reagowania na takie nieznane sobie i nie istniejące bodźce, a przez to przejawiania swojego charakteru,
biorąc charakter pozorny na rzeczywisty. Jest to przypadek, w którym zamiast zgodności sytuacji
z charakterem (rzeczywistym) powstaje zgodność charakteru (pozornego) z sytuacją.
Proces odwrotny, tj. zniknięcie charakteru pozornego i ujawnienie się człowiekowi jego charakteru
rzeczywistego, jest dekonformizacją charakterologiczną.
Jeżeli konformizacja charakteru jakiegoś człowieka była niezamierzona przez ludzi z jego otoczenia, to
dekonformizacja postępuje stopniowo, w miarę pojawiania się brakujących bodźców. Tak się dzieje np. gdy
ktoś wychowany w środowisku przestępczym zdobywa z czasem wykształcenie i dostęp do środowiska
o wyższym poziomie kulturalnym.
Inaczej jest w przypadku konformizacji zamierzonej przez ludzi pilnujących, żeby do człowieka
poddawanego konformizacji żadne bodźce zakazane nie miały dostępu (jak np. w wychowaniu klasztornym).
Ponieważ nakazywanie i zakazywanie jest naruszeniem określonych zasad, więc konformizacja
zamierzona może polegać wyłącznie na wytwarzaniu pozornego statyzmu.
Absolutne izolowanie człowieka od jakichś bodźców jest niemożliwe, ale nawet jeśli niektóre z nich
przedostaną się, to nie prowadzą do dekonformizacji, ponieważ człowiek poddawany konformizacji
zamierzonej reaguje na takie bodźce odpowiednio do swojego charakteru pozornego, a przez to, nie zdając
sobie nawet sprawy, sam utrudnia ujawnienie się swojego charakteru rzeczywistego.

18

Jednakże charakter pozorny jest z konieczności niespójny, występują w nim luki (podobnie jak
w zachowaniu człowieka, który udając kogoś innego nie potrafi odpowiadać na pytania nieprzewidziane, bo
się tego nie wyuczył). Wcześniej czy później bodźce zakazane trafią w te luki, wskutek czego wyobrażenie
człowieka o własnym charakterze pozornym zostanie zachwiane, a wtedy nawet jeden dodatkowy bodziec
(np. przypadkowo usłyszane zdanie) może wystarczyć do zniszczenia wyobrażenia charakteru
rzeczywistego. Taka gwałtowna i nagła („olśnienie”) dekonformizacja jest krystalizacją charakteru. Na tym
polegają rozmaite „nawrócenia”.
Przy rozróżnianiu trzech rodzajów dynamizmu (egzodynamizm, statyzm, endodynamizm) otrzymuje się
pięć rodzajów krystalizacji charakteru:
1) z pozornego egzodynamizmu (C) na rzeczywisty statyzm (B), np. rezygnując z pogoni za sławą
(„blichtr”) i wycofanie się w zacisze domowe,
2) z pozornego statyzmu (B) na rzeczywisty egzodynamizm (C), np. porzucenie wszelkich obowiązków
i wyruszenie w świat w poszukiwaniu przyjemnych przygód („zmarnowałem życie”),
3) z pozornego statyzmu (B) na rzeczywisty statyzm (B), np. odejście od jednej doktryny („fałszywej”)
do innej („prawdziwej”),
4) z pozornego statyzmu (B) na rzeczywisty endodynamizm (A), np. pozbycie się skrupułów („dobrych
dla frajerów”) w zdobywaniu władzy lub majątku,
5) z pozornego endodynamizmu (A) na rzeczywisty statyzm (B), np. rezygnacja z władzy i majątku
(„marność”) i zajęcie się skromną pracą jako spełnieniem obowiązku.
Ludzie, którym przydarzyła się krystalizacja charakteru, nie będą już mieć drugiego podobnego
przeżycia. Jest to zrozumiałe - w odróżnieniu od niespójnego charakteru pozornego charakter rzeczywisty
jest spójny, nie ma luk, w których mógłby ulec rozsadzeniu i zastąpieniu przez jakiś inny.

7. CHARAKTER A ARTYZM

Dzieło sztuki nie ma wartości samo przez się, lecz tylko w oddziaływaniu na odbiorcę, on więc tylko
może je oceniać. Wynika stąd względność ocen, odbiorcy bowiem są różni, a każdy z nich może
przypisywać odbieranemu dziełu inną wartość. Tak się też dzieje. Potępianie „literatury dla kucharek” jest
pozbawione sensu, gdyż pozbawienie ich takiej lektury nie sprawi, że zaczną czytać Szekspira, lecz że nie
będą czytać nic, czyli utracą jedną z niewielu dostępnych im przyjemności.
Z drugiej jednak strony jest niewątpliwe, że istnieją wyraźne prawidłowości statystyczne, sprawiające że
„Hamleta” oglądały miliony widzów przez trzysta lat na całym świecie i nadal go oglądają, podczas gdy
niejedna zeszłoroczna sztuka teatralna została już doszczętnie zapomniana.
Chociaż opinia jednego odbiorcy może się znacznie różnić od innego, to jednak w wielkich
zbiorowiskach ludzkich całokształt opinii podlega znikomym zmianom. Przyczyną takiej ich trwałości jest
to, że pomimo różnic indywidualnych, charaktery ludzkie, w tym twórców i odbiorców dzieł sztuki,
podlegają wspólnym prawidłowościom. Była o nich mowa w poprzednich rozdziałach, tutaj jednak zostaną
ukazane bezpośrednie związki między charakterem a sztuką.

19

Zacznijmy od roli poziomu charakteru. Dzieło sztuki jest zbiorem komunikatów zawierającym pewną
liczbę informacji. Jest ona nie większa niż na to pozwala poziom twórcy, a odbiorca nie odbierze ich więcej
niż na to pozwala mu jego własny poziom. W ten sposób dochodzi do konfrontacji poziomu twórcy
z poziomem odbiorcy.
Przypuśćmy dla przykładu, że zarówno mistrz jak i pacykarz malują dziewczyny o niebieskich oczach.
Mistrz, mając wysoki poziom, rozróżnia wiele subtelnych odcieni błękitu i wybiera ten z nich, który został
uznany na najwłaściwszy. Pacykarzowi jego niski poziom pozwala jedynie na wybór między kolorem
jasnoniebieskim i ciemnoniebieskim. Obaj więc posłużyli się tylko jednym kolorem, ale u mistrza kolor
został wybrany z rozległego repertuaru, a u pacykarza ze skąpego. Jeżeli odbiorca tę różnicę dostrzeże, to na
tej podstawie odróżni mistrza od pacykarza. Tu jednak wchodzi w grę poziom samego odbiorcy. Jeżeli jest
on bardzo niski, to dla takiego odbiorcy dzieło mistrza nie jest więcej warte niż dzieło pacykarza. Dlatego
„jelenie na rykowisku” mają swoich odbiorców, a przekonywanie ich, że objawiają zły smak, to tyle co
przemawianie do ściany.
Aby okazać wyraźniej, w jaki sposób odbiorca o wysokim poziomie potrafi rozpoznać wysoki poziom
twórcy, weźmy dla przykładu portret Giocondy. Czy ona się uśmiecha czy nie? Otóż na to pytanie trudno
odpowiedzieć, bo równie dobrze można się tam dopatrywać uśmiechu albo tylko skrzywienia ust. Znaczy to
jednak, że Leonardo da Vinci potrafił nadać tym ustom wyraz na samej granicy rozróżnialności - o jeden
subtelny odcień za dużo lub za mało, a wrażenie zmieniłoby się zupełnie. Świadczy to o rozległym
repertuarze możliwych odcieni, z którego ów twórca czerpał, a więc i o wysokim poziomie. Podobnie jest
z pytaniem, czy uśmiecha się Venus Milońska.
Aby cokolwiek ocenić, trzeba tu najpierw poznać, a wobec tego w stosunkach między twórcą a odbiorcą
można wyróżnić dwie przeciwstawne możliwości.
Jeżeli poziom odbiorcy jest wyższy od poziomu twórcy, to odbiorca łatwo rozezna wszystkie informacje
zawarte w dziele sztuki, po czym traci zainteresowanie dla tego dzieła, bo już nic dla siebie nowego w nim
nie znajdzie. Na tej podstawie ocenia wartość tego dzieła, nie mając przy tym żadnych wątpliwości co do
trafności swojej oceny.
Natomiast jeżeli poziom twórcy jest wyższy od poziomu odbiorcy, to odbiorca ma trudności
z rozeznaniem informacji zawartych w dziele sztuki. Okazuje się, że za każdym razem odkrywa w nim coś
nowego i nigdy nie nabywa pewności, czy to już wszystko. Wobec niemożności zgłębienia dzieła sztuki
odbiorca lęka się je oceniać i wyraża dla niego tylko podziw jako dla dzieła mistrzowskiego. To właśnie
sprawia, że do wielkiej sztuki odbiorcy zaliczają tylko takie dzieła, w których odczuli, że poziom twórców
jest wyższy od ich własnego.
Z trzech właściwości intelektualnych składających się na poziom charakteru główną rolę u twórców
w określonej dziedzinie sztuki odgrywa talent, zapewniający im preferencję rejestrowania informacji w tej
dziedzinie. Właśnie talentem górują mistrzowscy twórcy nad odbiorcami ich dzieł.
Do tego dołącza się wpływ organizmu. Jak już o tym była mowa, najwięcej informacji w jednostce czasu
jest przetwarzanych na etapie egzodynamizmu (C), a więc i pod tym względem twórcy górują nad
odbiorcami, którzy jako publiczność mniej więcej w średnim wieku, są przeważnie statykami (B), czyli

20

ludźmi o mniejszej możliwości przetwarzania informacji. Zatem na mistrzowskich twórców sztuki
predysponowani są utalentowani egzodynamicy.
Można by z tego wnosić, że do wytworzenia wielkich dzieł sztuki najlepiej nadają się utalentowane
dzieci, jako z natury mające charakter egzodynamiczny. Tak by też było, gdyby nie okoliczność, że talent
jest składnikiem poziomu potencjalnego, a nie rzeczywistego. Jest to tylko możność przetwarzania
informacji, ale ponadto trzeba mieć co przetwarzać, do tego zaś trzeba mieć zarejestrowane w mózgu
informacje wprowadzane przez bodźce z otoczenia. Dzieci mają takich informacji jeszcze niewiele, liczba
ich wzrasta dopiero z czasem, ale z biegiem życia egzodynamizm maleje przechodząc w statyzm, itd. Inaczej
mówiąc, utalentowane dzieci dorastając zdobywają więcej informacji do przetwarzania, ale stopniowo tracą
narzędzie przetwarzania, jakim był ich egzodynamizm.
Najlepiej byłoby, gdyby egzodynamizm takich dzieci utrzymywał się bez zmiany przez cały czas ich
późniejszego życia, ale to jest biologicznie niemożliwe. Możliwe jest jednak, żeby zmniejszenie się
egzodynamizmu z biegiem życia było bardzo powolne. Znaczy to, że do kariery artystycznej
predysponowani są ludzie o opóźnionym przebiegu dynamizmu, mający jeszcze w wieku dojrzałym
charakter egzodynamiczny, a później egzostatyczny, czyli przynajmniej częściowo egzodynamiczny.
Wyjaśnia to również, dlaczego arcydzieło powstaje u twórców w stosunkowo młodym wieku.
Na zakończenie warto omówić sprawę charakteru postaci przedstawionych w dziełach sztuki.
Autor powieści, dramatu czy filmu komponuje charaktery swoich bohaterów na podstawie obserwacji
i swojej wyobraźni. Udaje mu się to z lepszym lub gorszym skutkiem w zależności od poziomu i dynamizmu
jego własnego charakteru. Skutek ten można ocenić na podstawie znajomości cybernetycznych
prawidłowości rządzących ludzkim charakterem.
Może się tu nasuwać następująca wątpliwość. Postacie przedstawione w dziełach sztuki są przecież
fikcyjne, wymyślone przez autora, który może im nadać rysy charakteru, jakie zechce. Prawidłowości
cybernetyczne mogą być słuszne w odniesieniu do charakteru żywych ludzi, ale czyż mogą mieć
zastosowanie do postaci fikcyjnych?
Mogą jednak, co łatwo zrozumieć biorąc pod uwagę, że w istocie autor dzieła sztuki ma współautorów
w odbiorcach tego dzieła. Cóż bowiem robi np. pisarz piszący powieść? Oczywiście, wybiera
z nasuwających mu się wariantów te, które uzna na najtrafniejsze. Ale także czytelnik wybiera
z przeczytanych powieści te, które uzna za najtrafniejsze i zaleca je innym, natomiast pomija milczeniem lub
odradza te, które uznał za nietrafne. Wszystkim powieściom udzielili aprobaty ich autorzy, ale jeśli jedne
z nich są czytane z pokolenia na pokolenie, inne zaś przepadły w pomroce zapomnienia, to stało się tak
dlatego, że pierwszym udzieli aprobaty również czytelnicy, a drugim jej odmówili.
Ocenę charakteru postaci powieściowej czytelnik opiera na wiedzy o charakterze własnym i znanych
sobie osób. Jeżeli nie dopatrzy się żadnych podobieństw, to uznaje ujęcie charakteru tej postaci za nietrafne.
Wprawdzie ocena ze strony jednego czytelnika może nie być miarodajna, bo tak się złożyło, że w swoim
życiu nie spotkał on nikogo, z kim mógłby postać powieściową porównać, ale jest miarodajna ze strony
ogółu czytelników, ponieważ gdyby żaden z nich nie znalazł potwierdzenia przedstawionego charakteru
w rzeczywistości, to znaczyłoby to po prostu, że autor wymyślił charakter nienaturalny, nie zasługujący na

21

zainteresowanie. Tak więc autor ma prawo do fikcji, ale fikcja ta musi być prawdopodobna, bo
w przeciwnym razie dzieło jego zostanie odrzucone.
W taki sposób wiedza czytelników, odnosząca się do charakterów żywych ludzi, a więc podlegających
prawidłowościom cybernetycznym, wymusza na autorach komponowania charakterów pasujących do
rzeczywistości, a więc także nadających się do oceny za pomocą tych prawidłowości.
Z powyższych rozważań wynika więc, że ocena trafności ujęcia charakterów w sztuce może być równie
dobrze oparta na opinii ogółu odbiorców, jak i cybernetycznej teorii.
Między tymi dwoma sposobami zachodzi jednak bardzo istotna różnica. Na uzyskanie opinii ogółu
odbiorców potrzeba długiego czasu, nawarstwia się ona latami, toteż jest nieprzydatna, gdy chodzi
o naprawienie ewentualnych usterek dzieła. Dotyczy to zwłaszcza filmów telewizyjnych, z reguły
przeznaczonych do jednorazowego wyświetlania. Jeżeli zaś ograniczyć się do opinii jakiegoś grona
oceniającego film przed jego publicznym wyświetleniem, to taka opinia może okazać się bardzo odległa od
późniejszej opinii ogółu odbiorców, a poza tym w filmie już wykonanym nie sposób wprowadzić (poza
niektórymi wycięciami) poważniejsze poprawki, jak np. zmiana aktora o wyglądzie niezbyt pasującym do
charakteru kreowanej postaci.
Trudności tego rodzaju nie nastręcza zastosowanie teorii cybernetycznej. Dokonanie oceny
przedstawionych charakterów jest możliwe bez czekania na opinie odbiorców, a nawet - jeżeli chodzi
o filmy - przed ich wyprodukowaniem, jedynie na podstawie scenariusza, byleby wystarczająco
kompletnego.
Z grubsza biorąc, zasady cybernetycznej teorii oceny dzieł z punktu widzenia przedstawionych w nich
charakterów można wprowadzić do systematyki obejmującej cztery kategorie. Są one sformułowane poniżej
w kierunku wzrastających wartości.
1) Do najniższej kategorii należą dzieła, w których charaktery postaci są przedstawione niespójnie, jak
gdyby zostały skonstruowane z fragmentów zaczerpniętych od zupełnie innych osób, np. gdy wśród rysów
egzodynamicznych pojawia się ni stąd ni zowąd rys endodynamiczny, a potem statyczny, albo gdy postać
o szerokim charakterze nagle zachowuje się z przejawami wąskiego charakteru, albo też gdy jej charakter
zmienia się w kierunku od statyzmu do egzodynamizmu, itp. Nie ma jednak niespójności w przejawach
sąsiednich dynamizmów, jeżeli ma to służyć do zaznaczenia dużej szerokości charakteru przedstawionej
postaci.
2) Do nieco wyższej kategorii należą dzieła przedstawiające charaktery postaci wprawdzie spójnie, ale
ogólnikowo, np. gdy postacie są przedstawione za pomocą rysów stereotypowych, uchodzących
powszechnie za oczywiste: zła macocha, bogaty wyzyskiwacz, ponury dywersant, energiczny dyrektor,
bezstronny sędzia, itp. Mankamentem przedstawiania charakteru takich postaci jest nie zarysowanie granic
ich tolerancji.
3) Do wysokiej kategorii należą dzieła przedstawiające charaktery postaci szczegółowe, z bliskim
kompletności zarysowaniem parametrów charakteru, np. inteligencji, talentu, dynamizmu, tolerancji itd.
4) Do najwyższej kategorii można zaliczyć dzieła przedstawiające nie tylko parametry charakteru, lecz
także ich przemiany z upływem czasu.

22

Dla ilustracji tych zasad przytoczymy kilka przykładów.
Z głównych postaci „Quo vadis” Sienkiewicza najsłabiej opracowana jest Ligia, można o niej powiedzieć
tylko tyle, że ma charakter statyczny z odcieniem egzostatycznym, ale nie wiadomo o jakiej tolerancji, nie
mówiąc już o innych parametrach charakteru - jest to ujęcie kategorii II. Natomiast najpełniej przedstawiony
jest charakter Petroniusza, jest to charakter egzostatyczny („arbiter elegantiarum”), który z czasem
przemienia się w statyczny (pryncypialność widoczna w przedśmiertelnym liście do Nerona). Ponadto,
precyzyjnie zarysowana jest tolerancja Petroniusza, np. w postępowaniu z Neronem i Tygollinem widać
granicę, do której się posuwa, ale jej nie przekracza. Jest to niewątpliwie ujęcie kategorii IV, nic więc
dziwnego, że ogół czytelników uważa postać Petroniusza za najbardziej interesującą.
Podobnie do najwyższej kategorii należy ujęcie charakteru Kmicica z „Potopu”. Kmicic pojawia się na
początku książki jako kończący się egzodynamik, który już na oczach czytelników staje się egzostatykiem.
Na tym etapie Sienkiewicz wyposażył go w krystalizację z pozornego składnika statycznego (wierność dla
zdrajcy Radziwiłła mylnie pojmowana jako cnota) na rzeczywisty składnik statyczny (wierność ojczyźnie).
Celnie też skojarzył go Sienkiewicz z endostatyczną Oleńką. W końcu książki charakter Kmicica przechodzi
w statyzm, a dalsze losy swego bohatera Sienkiewicz taktownie przemilcza i łatwo zrozumieć dlaczego. Oto
endostatyczną Oleńka przemienia się w endodynamiczkę, a w parze ze statykiem będzie to coś w rodzaju
rządów władczej żony nad mężem pantoflarzem. Sienkiewicz wolał tego wątku nie rozwijać i poprzestał na
wzmiance, że - zdaniem niechętnych - „żony we wszystkim zbytnio słucha, ale on się tego nie wstydził,
owszem, sam przyznawał, że w każdej ważniejszej sprawie zawsze rady jej zasięga”.
Saga filmowa „Panie na Magadorze” jest irytująca, ponieważ charaktery występujących tam postaci są
nie wiadomo jakie, ani co do dynamizmu, ani co do tolerancji, ani wszelkich innych parametrów. W związku
z tym nie sposób dopatrzeć się jakiejkolwiek logiki w reakcjach tych postaci, a na treść filmu składają się
rozmaite niespodziewane wydarzenia losowe: powodzie, nieurodzaje, sprzeczki, choroby, śmierci itp. Cały
ten film nie zasługuje na więcej niż zaliczenie do kategorii I.
Daleko od niego odbiega saga rodu Palliserów. Plantagenet i Glencora są parą endostatyków, nie może to
więc być małżeństwo z miłości. I rzeczywiście tak to stawiają autorzy filmu: Glencora wyszła za
Plantageneta „z rozsądku” (po rozwianiu się romansu z egzodynamicznym Bonvivantem). W ten sposób
zgodnie z logiką charakterów powstała polityczna „spółka” małżeńska (w której Glencora zabiega o tytuł
książęcy dla męża, udziela poparcia rozmaitym młodym politykom itp.). Trafnie też ukazują autorzy filmu,
że z czasem para ta zbliża się do endodynamizmu, a to musi doprowadzić do konfliktu, kto w gruncie rzeczy
w tym małżeństwie rządzi. Kategoryczne wystąpienie Plantageneta przeważyło sprawę na jego stronę
ukazując zarazem granice jego tolerancji. Ujęcie charakterów tej pary kwalifikuje się do kategorii IV. Film
ten jednak jest nierówny, ujęcie charakterów innych osób odpowiada kategorii III, a niektórych postaci
nawet zaledwie kategorii II.
Jak się wydaje, chyba ku zdumieniu samych twórców serialu „Polskie drogi”, przed głównego bohatera,
w opinii odbiorców, wysunęła się postać Kurasia. Nie ma w tym nic dziwnego, zgodnie z cybernetyczną
teorią charakteru zainteresowanie widzów zostało pobudzone stopniowym ukazywaniem, że charakter
Kurasia jest szerszy niż można by początkowo przypuszczać - w końcowych odcinkach filmu okazało się, że

23

Kuraś, wyglądający początkowo na endodynamika (przedsiębiorczy właściciel pralni) ma charakter szerszy,
sięgający endostatyzmu (kierowanie się pewnymi zasadami, ujawnione np. przy wykupie dzieci
Zamojszczyzny z transportu kolejowego). Jednakże w rozszerzaniu charakteru Kurasia autorzy poszli za
daleko w stronę statyzmu, a nawet egzostatyzmu (mało sensowna śmierć Kurasia spowodowana jego
nieprawdopodobną naiwnością), to zaś spotkało się już z zasłużoną dezaprobatą widzów.

8. ZAKOŃCZENIE

Biorąc pod uwagę 8 typów intelektu, 5 typów dynamizmu oraz typy szerokości charakteru, otrzymuje się
160 typów ludzkiego charakteru, jest więc z czego wybierać, pomimo zastosowania najprostszych skal dla
każdego parametru charakteru.
Należy przy tym mieć na uwadze, że poszczególne parametry charakteru są od siebie niezależne, a więc
np. okoliczność, że ktoś ma wysoką inteligencję lub duży talent, nie zależy od tego czy jest on
egzodynamikiem lub statykiem, albo czy ma tolerancję dużą czy małą. Natomiast objawy określonego
parametru charakteru są od siebie nieodłączne, np. jeżeli ktoś jest statykiem, to musi mieć przywiązanie do
zasad, być prawdomównym, obowiązkowym itd.
Przestrzeganie tych wymagań zapewni, że odbiorcy odczują ujęcie charakteru jako zgodne
z rzeczywistością.

24

